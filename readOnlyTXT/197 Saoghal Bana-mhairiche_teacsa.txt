[C 1]

Saoghal Bana-mhairiche

air a dheasachadh le
Seòsamh Watson

[C 2]

Uinneag air saoghal bana-mharaiche agus a coimhearsnachd tro na naidheachdan aig Isbeil Anna, bean Uilleim MhicAonghais, agus feadhainn eile a bhuineadh don cheàrnaidh Ghàidhlig ann am bailtean-mara Mhachair Rois.

A thuilleadh air na sgeulachdan drùidhteach èibhinn seo, tha sreath de sheanfhaclan is ghnàthasan-cainnt ann agus an aon dàn fada a mhaireas ann an dualchainnt Ghàidhlig Mhachair Rois; agus seo uile air a rannsachadh agus air a lìbhrigeadh le sgil agus cùram le Seòsamh Watson, a thòisich air an obair-rannsachaidh aige san sgìre airson na ciad uarach ann an 1967.

Tha Seòsamh Watson na ollamh air Cànan agus Litreachas Nuadh Ghàidhlig na h-Èireann anns a’ Cholaiste Oilthighe, Baile Àth Cliath.

www.clanntuirc.co.uk

[C 3]

Saoghal Bana-mhairiche

Seòsamh Watson

Clann Tuirc

[DA 1]

Saoghal Bana-mharaiche

Cunntas Beul-Aithris mu Bheatha Muinntir an Iasgaich ann am Machair Rois

[DA 2]

[Dealbh]
Isbeil Anna (bean Uilleim MhicAonghais) aig an taigh an ‘Nairnview’, Baile a’ Chnuic.

[DA 3]

Saoghal Bana-mharaiche

Cunntas Beul-aithris mu Bheatha Muinntir an Iasgaich ann am Machair Rois

air a dheasachadh le Seòsamh Watson

Clann Tuirc
2007

[DA 4]

Air fhoillseachadh airson na ciad uarach an Albainn an 2007 le Clann Tuirc, Tigh a’ Mhaide, Ceann Drochaid, Siorrachd Pheairt FK17 8HT.

Air a chlò-bhualadh sa Chuimrigh le Gwasg Gomer, Llandysul.

ISBN 978-0-9549733-4-6

© an teags: Seòsamh Watson 2007
© nan dealbhan: Seòsamh Watson 2007

An dealbh-aghaidh le cead bho Urrasairean Taighean-tasgaidh Nàiseanta na h-Alba.

Na còraichean uile glèidhte. Chan fhaodar pàirt sam bith den leabhar seo ath-riochdachadh an cruth sam bith, no air dòigh sam bith, gun chead ro làimh bhon fhoillsichear.

Chuidich Comhairle nan Leabhraichean am foillsichear le cosgaisean an leabhair seo, agus Ollscoil na hÉireann mar an ceudna.

[DA 5]

Do Vivien Hick
deagh chompanach mo bheatha

[DA 6]

[Blank]

[DA 7]

CLÀR INNSE

FACAL-TOISICH								xvii
RO-BHRIATHAR								xxi
SAMHLAIDHEAN IS GIORRACHAIDHEAN				xxv

RO-RÀDH

NA BAILTEAN								xxvii
AN LUCHD-AITHRIS							xxix
NA TEAGSAICHEAN							xxxiii
AN DÒIGH DEASACHAIDH						xxxiii
AN CEART-SGRÌOBHADH
      CONNRAGAN: Roinn; Càileachd; Rang; Sreathan			xxxiv
      Connraig; Eileamaidean toisich neo-
      eachdraidheil; Atharrach dhreach
      FUAIMREAGAN: Càileachd; Buanas; Svarabhakti;			xxxv
      Teasgadh toisich; Teasgadh deiridh; Teasgadh
      meadhain
ATHARRACHAIDHEAN TOISICH: Sèimheachadh; h-; t-;		xxxvi
      ainmearan gnìomhaireach an ceann abairtean
CRUTH-EÒLAS: Ainmearan is buadhairean; An t-alt;			xliv
      Roimhearan; Roimhearan riochdaireil le seo, sin,
      siud; Roimhearan fillte; Riochdairean; Buadhairean
      seilbheach; Co-ghnìomhairean; An gnìomhair
      riaghailteach; An gnìomhair neo-riaghailteach;
      Naisgearan is mion-fhacail eile
CO-RÈIR: Ainmearan gnìomhaireach; Riochdairean			xliv
MEASGACHADH CHRUTH: Roimhearan; Clàsan
      dàimheach; Gnìomhairean
MU CHLÀR NAM FACAL							xlv

[DA 8]

I
NA BANA-MHARAICHEAN

AG ULLACHADH AN ÈISG
(1) Ga smocadh								1
(2) Ag obair aig an taigh							2
(3) Pollaich a bha mar magenta						3
(4) ‘A’ smocadh iasg le seann bòtan’						5
(5) A’ bhean nach d’ robh giùlan						5

A’ CREIC AN ÈISG
(6) An adag gun spot								7
(7) Na muirceanan								7

A’ DOL AIR ASTAR
(8) Àird mo cheann!								8
(9) A’ bhean a chaidh dochair							8
(10) An dròbhair								9
(11) A filletigeadh air an trèan						9
(12) Yard mòr Bhaile an Todhair						13

DOL AIR FALBH BHON DÙTHAICH
(13) Am boireannach anns an t-ìm						14

AN SAOGHAL ANN AN YARMOUTH
(14) An obair									15
(15) A’ falbh le làraidh a’ ghuail gu Lowestoft				17
(16) A’ ceannachd ad								18
(17) ‘Scotch Maggie’								19
(18) A’ bhean eireachdail							19

II
AN T-IASGACH

NA MARAICHEAN
(19) ‘Bata da fhèin’								21

[DA 9]

(20) An lìon aig an duine sa phrìosan						22
(21) A’ cur clachan anns na sgùileachan					23
(22) A’ ceannachd watch							25
(23) Fear a bha ag obair is e na chadal					25
(24) Insurance									25
(25) A’ chiad sgoth le engine							27

AM BAOIT
(26) Ag iarraidh maorach							27
(27) An coidse is paidhir							28

III
AN SEÒLADH

(28) A’ seòladh sna tìrean fada às						29
(29) Balaich Steòrnabhagh							31
(30) An tìr ann am Barraigh							32
(31) ‘Cogga’ a’ dannsadh lomnochd						32

IV
AIR MHUINNTIREAS

(32) Isbeil Anna air uachdar Evanton						33
(33) Magaidh agus Mrs Fraser						33
(34) Cogga na bhoots								36
(35) Air mhuinntireas an taigh doctair					37

V
AM FEARANN

(36) An gamekeeper								37
(37) Am buntàta								38
(38) An cruidh									39
(39) An cìobair sa chùirt							39
(40) An spiorad								40
(41) Fead Lachaidh								41

[DA 10]

VI
SAOGHAL NAN DAOINE

NA TREABHAIR: AN TUGHADH
(42) Am fear a bha creic fodar						42
(43) A’ dèanamh tughadh							42
(44) A’ pàigheadh na taxes							45

NA TREABHAIR: AN TEINE
(45) An gual aig Port Làirig							45

AM BIADH
(46) ‘A rèir is mar thuiteas’							46
(47) Am prìne anns an t-ìm							47
(48) A’ bruich faochagan							47
(49) A’ bheanag a’ coimhead na deaghaidh fhèin				48

NA BEATHAICHEAN
(50) A’ chearc agus fear a’ bhùth						49
(51) A’ chearc a dh’fhalbh gus na ceàirdean					49
(52) ‘No see piggy’								51
(53) ‘Rinn thu murt!’								51
(54) An t-each a thuit air a’ bhoireannach					52
(55) ‘Joe’ an t-each								53
(56) An t-each a bha aig na ceàirdean						53
(57) ‘Mac’ air chall								55
(58) Magaidh anns an dorcha							55
(59) ‘Idir, idir’									56
(60) An cù bho Norway							57

NA BÙTHAN
(61) A’ bhùth aig Mr Denoon							57
(62) An tè nach robh pàigheadh						59
(63) An tè bheag anns a’ bhùth						60
(64) Ag iarraidh syrup								60

[DA 11]

AN EAGLAIS
(65) Ministear gun ghràs							61
(66) A’ coimhead ri Punch							61
(67) An Grecian band								62
(68) An catechising								62
(69) An ofrail									63
(70) Na h-Òrduigheannan an Tairbeart					65
(71) Nàbaidhean a’ carraid							66
(72) An uaigh dochair								66
(73) An seann seacaid aig a’ mhinistear					67
(74) Duine nach robh siubhal ceart						68
(75) ‘Bu tu mo ghlug!’							68
(76) A’ gabhail an Leabhar							69
(77) An dà chraobh								69

A’ BHUIDSEACHD
(78) Leigheas airson foinneachan						69
(79) Uisge airgid								70
(80) A’ bhana-bhuidse							70
(81) An nota a chaidh air chall						70
(82) ‘Carson a dh’fhàg thu Dan?’						71
(83) An ìomhaigh								72
(84) An neapaig san t-seann seacaid						73
(85) An radan san t-shed							74
(86) Teip dubh									75

AN T-SLÀINTE
(87) Na dealachan								76
(88) An leigheas air an at-sgòrnain						77
(89) ‘Chan e seo mo làimh-sa!’						78
(90) Aig an fhiaclaire								78
(91) Am fiaclaire an Stronsay							79

[DA 12]

AM PÒSADH
(92) An oidhche ron phòsadh							80
(93) Diabhlaireachd air oidhche a’ bhainis					81
(94) Am prèasant aig a’ phòsadh						81
(95) Na deargadan								81
(96) An duine bha subhach							82
(97) Cupal òg a’ faighinn taigh						83
(98) Ag iarraidh faidhreanan							83
(99) ‘Chan eil diofar’								84

A’ CHLANN
(100) Am pàigheadh aig a’ bhean-ghlùine					84
(101) Cùm ort!								85
(102) Plangaid airson leanaibh						85

NA SEANN DAOINE
(103) A’ dol a laighe lomnochd						86
(104) Seann chupal a’ dol a laighe						87
(105) A’ cur athair gus an taigh-bhochd					87

AM BÀS
(106) An taigh-faire								87
(107) ‘Bidh am bàs againn duinn fhèin’					88

A’ GHÀIDHLIG
(108) An dìol-urras a’ dol gu Canada						88
(109) An duine-uasal air an trèan						89
(110) Air an trèan còmhla ri Dr Myles					90
(111) A’ dol ’n an sgoil an toiseach						90
(112) Na mionnan aig na brogaich						91
(113) A’ toirt a’ ghuail a-steach gu Barraigh					91
(114) Seann Isbeil is na brogachanan òga ann am Barraigh 			91

NA CEÀIRDEAN
(115) Am pòsadh aig na ceàirdean						92

[DA 13]

(116) Bana-cheàrd a’ breith leanabh						93
(117) Bana-cheàrd a’ goid							94
(118) An ceàrd sa bhùth							94
(119) Geordie a’ toirt guail do na ceàirdean					94
(120) Duanag nan ceàirdean							95
(121) An aithis aig a’ bhana-cheàrd						95

VII
FEARAS-CHUIDEACHD

CUR-SEACHADAN
(122) A’ seinn anns na concertan						96
(123) Am phonograph							97
(124) Duine a bha diabhaltaidh math						97
(125) Falach-fead								98
(126) A’ cluich a’ football							98

NA FÈILLTEAN
(127) Oidhche Shamhna							99
(128) An dà mhuc								100
(129) An Loch Ness Monster							101
(130) Na stocaidhean aig a’ Challainn					101

AN TOMBACA
(131) Mar thòisich duine a’ smocaigeadh					102

AN DEOCH
(132) An duanag a bha aig an smeòrach					102
(133) Botal teatha an àite an ruma						102
(134) Am botal dubh								103
(135) Wully agus an t-airgead aig an rent					104
(136) Wully agus an carbolic							105
(137) An tàillear misgeil							105
(138) A’ bhean nach robh faighinn mòran airgid				106
(139) Am botal Congo							107

[DA 14]

VIII
EACHDRAIDH NA DÙTHCHA

AN T-SEANN AIMSIR
(140) Beinn an Uig								108
(141) Poit òir aig Port Làirig							108
(142) An Linnet								108

TÌM A’ CHOGAIDH
(143) Bellag a’ falbh leis na saighdeirean					110
(144) An Natal								111
(145) An Jellicoe								112
(146) Nolda									112
(147) An chantie								115
(148) A’ còcaireachd anns an drome						115
(149) A’ ghlainne aig an lampa						119
(150) A’ dèanamh stiudha anns an drome					119
(151) I’m Baile a’ Chàil too!							120

NOTAICHEAN AIR NA NAIDHEACHDAN				121

IX
SEANFHACLAN

AM BÀS									142
AN DÀN									142
DÀIMH									145
FIALAIDHEACHD IS SPÌOCAIREACHD					146
SEALBH IS MÌ-SHEALBH							147
AN T-SLÀINTE								149
PÒSADH									149
AM FREASTAL								150
GNÈITHEAN IS FEARTAN AN DUINE					154
OILEAN AGUS FOGHLAM							157

[DA 15]

BEARTAS IS INBHE							158

X
GNÀTHASAN-CAINNT

AM FREASTAL								159
AN DÀN									160
DÀIMH									160
FIALAIDHEACHD IS SPÌOCAIREACHD					160
BEARTAS IS INBHE							161
AN AIMSIR AGUS RÀITHEAN NA BLIADHNA				161
CREIDEAMH									162
ABAIRTEAN A’ DÈANAMH FEALLA-DHÀ MU THOGAIL FUINN	163
GIÙLAN									164
BEANNACHAIDHEAN							165
MOLAIDHEAN								169
DROCH GHUIDHEAN/ MASLADH					169
NA MEÒIREAN								170
DAOINE									171
SAMHLAIDHEAN								172
AN T-OS-NÀDAR								173
AMALAIDHEAN-CAINNT							174
AN CÀNAN									175
ÀITEAN IS LUCHD-ÀITEACHAIDH					175

XI
‘AN LINNET MHÒR’

Ro-ràdh									179
‘An Linnet Mhòr’								196

LIOSTA NAN CLÀRAIDHEAN						207
CLÀR NAN LEABHRAICHEAN						209
LÀRAICHEAN-LÌN								213

[DA 16]

CLÀR NAN AINM								213
CLÀR NAN AINMEAN-ÀITE						216
CLÀR NAN CUSPAIREAN							219
CLÀR NAM FACAL								221

[DA 17]

FACAL-TOISICH

’S ann gu math fada a tha Gàidheil na h-Albann is na h-Èireann an comain an Ollaimh Seòsamh Watson, fear den bheagan fhìor eòlaichean a tha uidheamaichte ann an cànan na dà dhùthcha a tha sin, airson na rinn e de rannsachadh dian ann an raointean farsaing den fhoghlam, ann an litreachas agus ann an cànan nan Gàidheal. ’S e sgoileir a tha ann aig a bheil cliù da-rìribh an dà chuid ann an Gàidhlig na h-Albann agus ann an Gàidhlig na h-Èireann.

Os cionn a h-uile nì, ge-tà, ’s e dualchainntiche barrail a tha san duine fhoghlamaichte iol-chomasach seo, rud a ghabhas faicinn bho na sgrìobhaidhean den t-seòrsa seo a tha a’ tighinn bho làimh fad dà fhichead bliadhna. ’S e a tha ann an susbaint an leabhair seo ach eisimpleir air leth de thoraidhean a chuid rannsachaidh ann an raon na Gàidhlig.

Neo-ar-thaing nach eil diofar dhualchainntichean ann. ’S ann gu math cuingealach nan dòighean-obrachaidh a tha cuid dhiubh, is gun fhor aca ach air bun-stuth cànain agus dualchainnte a thrusadh, a mhion-sgrùdadh agus, an uair sin, an sùgh, mar gum b’ eadh, a bhuineas riutha fhèin a-mhàin fhàsgadh às le dealas a thaobh eòlas fogharachd, gràmair is co-rèir. Air cho math is a tha iad air an ceàrd agus air cho cudromach is a tha an cuid rannsachaidh, chan eil e dualach dhaibh ri dealbh boillsgeanta a chruthachadh aon chuid de nàdar an luchd-aithris aca a bheir seachad am bun-stuth dhaibh gu toileach an toiseach, no de dhualchas na coimhearsnachd dam buin iad, agus is mòr am beud a tha sin gun teagamh.

A dh’aindeoin sin is uile, cha chòir cus cronachaidh a dhèanamh air na sgoileirean a tha sin a chionn, gus an fhìrinn innse, is gum biodh feum air paileid na bu leatha na cheadaicheas dòigh-obrachaidh àbhaisteach an dualchainntiche gus beachd

[DA 18]

a thoirt seachad air cultar sluaigh sam bith a bharrachd air feartan na dòigh-labhairt aca a sgrùdadh is a shoilleireachadh.

Gidheadh, tha iomadach sgoileir ann dam b’ àbhaist taghadh de theagsaichean fìor inntinneach – sgeulachdan, fionnsgeulan, faclan òran maille ri seanfhaclan is tòimhseachain – a chur rin saothair cànanachais. Chan e a-mhàin gur e stuth leughaidh inntinneach a tha seo do dhualchainntichean ach, a thuilleadh air sin, ’s e tùs anabarrach cudromach a tha ann cuideachd do luchd-rannsachaidh beul-aithris ged, mar as trice, a thathar an taic ri fiosrachadh a tha gu math easbhaidheach a thaobh an t-suidheachaidh anns an deachaidh earrainnean den t-seòrsa sin a chlàradh.

’S e brod stuth a tha anns na bloighean as fheàrr den t-seòrsa air a bheil luaidh agam an seo, mar a gheibhear air an crathadh an siud is an seo am feadh sàr obair Heinrich Wagner, <eng>A Linguistic Atlas and Survey of Irish Dialects<gai> agus, a bhàrr air sin, anns an leabhar ud, <eng>Oral Literature from Dunquin,<gai> a dh’fhoillsich e le cho-ùghdar, Nollaig Mac Congáil. ’S e obair fìor neo-àbhaisteach uile-gu-lèir a bha san t-saothair bhunaitich, Gaedhilge Theilinn, a rinn Wagner ron sin agus tha buaidh Sheáin Uí Eochaidh ri h-aithneachadh oirre, fear a bha na thrusaiche beul-aithris ann an Teileann, Co. Dhùn nan Gall, fhad ’s bha an t-Eilbheiseach òg ro-ainmichte an sàs na thionnsgnadh cànanachais. B’ e cnag na cùise gun do chuir fear Theilinn fo chomain mhòir e a thaobh luchd-labhairt is teagsaichean freagarrach a sholaradh dha.

Sgoileir eile nach robh aineolach air cho prìseil is a tha a’ bheul-aithris a bha ann an Kenneth Jackson, fear a dh’fhoillsich an cruinneachadh iomraiteach, Sgéalta ón mBlascaod Mhór agus a bu bhuidhe do dh’ùghdar an leabhair seo a bhith na oileanach aige uair.

’S e an comas a tha aig Seòsamh Watson gu bheil e air an aon inbhe a bha sin a ruighinn, le chèile anns an stuth agus anns an dòigh-làimhseachaidh a chuir e gu feum san leabhar a tha seo. ’S e a tha ann, dealbh den t-saoghal ann an ceàrnaidh iomallach

[DA 19]

den Ghàidhealtachd ann am Machair Rois a tha, mar gum b’ eadh, air a thoirt air n-ais bho na mairbh is air a chur nar fianais dìreach mar a bha. B’ ann anns an dùthaich àlainn mun cuairt air Baile a’ Chnuic is na bailtean mara eile a choinnich Seòsamh an toiseach ris an fheadhainn mu dheireadh aig an robh Gàidhlig an àite bhon glùinean agus bhon d’ fhuair e fiosrachadh mun dualchainnt aca, mar a tha e air fhoillseachadh ann an <eng>Scottish Gaelic Studies 14 (1985)<gai> agus ann an àitean eile.

Bho chionn beagan bhliadhnaichean, dh’aontaich e na bha e air a chruinneachadh de bheul-aithris Mhachair Rois ullachadh airson luchd-leughaidh Béaloideas (àir. 71 agus 72, 2001–02), bhon a bha e an-còmhnaidh na ghnàthas aig an iris altan a chur a-mach an-dràsta is a-rithist ann an Gàidhlig na h-Èireann, ann an Gàidhlig na h-Albann agus ann an Gàidhlig Mhanainn. Is mòr an toileachas a thug e dhomh fhìn, a-rèist, ’s mi nam fhear-deasachaidh an dà chuid air an iris ud agus air <eng>Northern Lights<gai> (2002, fèill-sgrìobhainn a chaidh a thabhann don Ollamh Bo Almqvist), a’ chiad taghadh de na bha Seòsamh air trusadh fhoillseachadh maille ri eadar-theangachadh Beurla. Barrachd air 200 duilleag a tha ann an clò an siud uile gu lèir, is e a’ gabhail a-steach cuid den chunntas as fheàrr air a’ bheul-aithris shaidhbhir a bha air uachdar anns a’ cheàrnaidh ud de dh’Albainn uair dan robh.

Chan e fuidheall creiche, ge-tà, a tha sa chruinneachadh seo, is chan e measgachadh troimh-a-chèile a tha ann a bharrachd. ’S e a tha ann dheth mion-sgrùdadh saothrachail às am faighear toraidhean a’ cho-obrachaidh eadar muinntir an àite agus am fear-rannsachaidh, air dhàsan feum a dhèanamh de na sgilean aige gus an t-saothair uile a chur ann an sàr òrdugh le a caochladh earrannan agus a notaichean mìneachaidh. Cuireamaid fàilte, mar sin, air a’ chruinneachadh phrìseil seo a tha ga chur a-mach an seo ann an cruth Gàidhlig.

Cha do choinnich mi fhìn, gu mì-fhortanach, ri neach sam bith den luchd-aithris a bha aig an Ollamh Watson, ach chòrd e gu mòr rium tachairt ri Doilidh, nighean Isbeil Anna, bean

[DA 20]

MhicAonghais, prìomh sgeulaiche na dùthcha a bha sin. Cha tèid às mo chuimhne gu bràth am fàilteachadh fìor Ghàidhealach a chuir i fhèin, an duine aice, Seòras, agus a banabaidh, Ceiteag Ros, orm air dhomh Baile a’ Chnuic a ruighinn a’ chiad latha. ’S i Doilidh a-mhàin a tha air mhairsinn an-diugh den fheadhainn dam bu chòir a’ chlach-chuimhne a tha seo fhaicinn ga nochdadh.

Tha an t-àm an làthair a-nis àrd-mholadh a thoirt dhaibh sin uile, agus don fhoillsichear fhèin a thug comas don fhear-chruinneachaidh agus deasachaidh a leithid de stòras beul-aithris a chur am fianais luchd na linne seo.

Séamas Ó Catháin
Ollamh Emeritus Beul-Aithris na h-Èireann
Ceannard
Lárionad Uí Dhuilearga do Bhéaloideas na hÉireann agus Cnuasach Bhéaloideas Éireann
An Coláiste Ollscoile
Baile Àtha Cliath

[DA 21]

RO-BHRIATHAR

Sluagh gun ghuth a bha ann an luchd labhairt na Gàidhlig ann am Machair Rois mun àm a ràinig mise an t-àite a’ chiad uair a-riamh anns a’ Ghiblean 1967. Ged a bha barrachd is fichead neach an siud aig an robh a’ Ghàidhlig, cha bhiodh iad mar bu thrice a’ cleachdadh a’ chànain is iad a’ dèanamh còmhraidh eatarra fhèin – is cha chluinnte iomradh idir air a’ Ghàidhlig ga bruidhinn ri coigreach sam bith a thigeadh bhon taobh siar: nach robh Isbeil Anna, am boireannach i fhèin bhon d’ fhuair mi a’ mhòr-chuid de na tha air fhoillseachadh an seo, a’ còmhnaidh fad bhliadhnachan an ath-dhoras ri tè à Eilean Leòdhais is gun ach corra fhacal Gàidhlig ri chluinntinn eatarra. ’S i an fhìrinn gu math muladach a bh’ ann, mar a chaidh innseadh dhomh bho àm gu àm, gun robh barrachd den chànan ga bhruidhinn a-measg an t-sluaigh bho ràinig mise an t-àite. Seach nach robh a’ Ghàidhlig aig na pàrantan a bha a’ togail cloinne ann, ge-tà, cha b’ urrainn an cànan a chur air adhart tuilleadh – mo thruaighe! – am measg ginealaichean Gàidheil Mhachair Rois.

Ach an rud a b’ urrainn ’s a b’ fheudar a dhèanamh, ar liom, cuimhnichean agus cuid de dh’eachdraidh a’ ghinealaich mu dheireadh dhiubh a shàbhaladh is a ghlèidheadh nam faclan is nan cànan fhèin ach an cluinneadh Gàidheil eile na h-Albann is ann an ceàrnaidhean eile den t-saoghal tuairisgeul air choreigin air an t-seòrsa caitheimh-bheatha a bha ann am Machair Rois: ciamar a bha iad a’ faighinn an teachd-an-tìr, dè bha aca mar chur-seachadan is mar sin air adhart. Chuir e iongnadh orm gun robh cuimhne fhathast air na h-uimhir de sheanfhaclan is de ghnàthasan-cainnte am measg an t-sluaigh is ghabh mi an cothrom an cur an clò an seo an cois na bha ann de naidheachdan. Cha do mhair dhen bhàrdachd ach an

[DA 22]

aon dàn, ach is math mar a chaidh am fear sin a chaomhnadh aig iomadach neach air feadh nam bailtean. Tha cunntas air an dàn (a chaidh a chur a-mach sa Bheurla ann an <eng>Scottish Language<gai> 21) agus teags an dàin, maille ri eagran ann an litreachadh an latha an-diugh agus tar-sgrìobhadh den cheòl, air am foillseachadh an seo cuideachd.

Tha mi air leth taingeil don fheadhainn seo a thug iasad dhealbhan dhomh: Dòmhnallaìona (Nic Aonghais) Bean MhicDhòmhnaill (Baile a’ Chnuic): dd. 34, 54, 58; (gu h-ìosal) 4, 10, 16, 44, 64; (gu h-àrd) 20; Maighread Catrìona Bean an Rosaich (Baile an Todhair) dd. 26, 30; (gu h-àrd) 4, 10, 16, 24, 44, 64; (gu h-ìosal) 20; Andrew Dowset d. 184; agus b’ i a’ Bh-Uas. Catrìona (Mhorair) Rosach (Baile a’ Chnuic), nach maireann, a thug dhomh an dealbh a tha (gu h-ìosal) air d. 24. Chuidich an Dr Seumas agus Murchag, a’ Bh-Ph. Sginnearach (Baile an Todhair) anns an rannsachadh a rinn mi mu ‘An Linnet Mhòr’, is thoilich an t-Ollamh Colm Ó Baoill gu suilbhir tar-sgrìobhadh a dhèanamh de cheòl an dàin sin. Is mi tha taingeil dhaibh uile. Tha mi an comain mo mhic, an t-Ollamh Darach Watson, Niels Bohr Institute, Oilthigh Chopenhagen, a thug cobhair dhomh bho thoiseach nuair a bha mi ag ullachadh chairtean-iùil airson na saothrach; agus fhuair mi còmhnadh agus comhairle gu pailt is gu fialaidh mu ghnèithean den bheul-aithris bhon Ollamh Bo Almqvist.

Thug e misneach mhòr dhomh gun robh an t-Ollamh Séamas Ó Catháin, fear-deasachaidh Béaloideas aig an àm, toileach mòr-chuid an stutha fhoillseachadh maille ri eadar-theangachadh Beurla anns an iris sin agus ann an <eng>Northern Lights<gai> bho 2001 air adhart, agus tha mi a’ toirt taing dhàsan gu h-àraid airson a chuideachaidh is a thaice bho fhìor thoiseach an tionnsgnaidh gus teachd an làthair an leabhair seo fhèin. Is mòr an toileachadh a tha e a’ toirt dhomh gun do dh’aontaich e am Facal-toisich an seo a sgrìobhadh.

A thaobh foillsichear an leabhair seo, an Dr Richard A. V.

[DA 23]

Cox, feumaidh mi ràdh gu bheil mi gam mheas fhèin air leth fortanach gun do ghabh esan an t-saothair seo os làimh. Chan urrainn dhomh cunntas a thoirt seachad air na dòighean uile san do chuidich e gus a cur am feabhas. Tha lorg na h-obrach fìor èifeachdaich a rinn e ri faicinn ann an iomadach àite air fheadh, gu sònraichte a thaobh na comhairle a fhuair mi bhuaithe mar eòlaiche Gàidhlig. B’ e Richard, is e mar gum b’ eadh na àrd-fhear-deasachaidh, a ghlèidh mi bho iomadh mearachd is cnap-starra agus tha mi gu math fada na chomain air sàillibh na rinn e uile.

Tha facal air leth taing a’ dol gu mo bhean, Vivien Hick. Cha chreid mi gun d’ fhuair oibriche-raoin companach cho math a-riamh gus compàirt a ghabhail ris ann an cruaidh-chàs agus ann an aoibhneas a chuid obrach. ’S ann a bhios cuimhne aig an dithis againn gu bràth air an là ud air oir Linne Mhoireibh nuair a chaidh an teanta againn, san robh ceathrar de ar cloinn nan trom-chadal, a shèideadh air falbh le gèile air neart stoirme. (Neo ’r-thaing nach bi cuimhne aig a’ chuid as sine de na pàistean air cuideachd!) Tha mi deimhinnte cinnteach às nach gabhainn leth an toileachais ris an obair is ri iomadh iomairt de a leithid air a’ Ghàidhealtachd, an Èirinn is ann an Ceap Breatainn às aonais Vivien, agus, mar chomharradh air an sin, ’s ann dhise a tha an leabhar seo air ainmeachadh.

Cha ruig mi a leas a ràdh nach soirbhichinn gu bràth an cruinneachadh a tha seo a dhèanamh no fhoillseachadh dh’easbhaidh na cobhrach is na deagh-chomhairle a bheireadh Isbeil Anna is a teaghlach dhomh gu dìoghrasach a h-uile ceum den rathad. Chan eil air fhàgail de a muinntir an-diugh a dh’fhaodas toradh na saothrach aca fhaicinn ach a nighean, Doilidh, agus gabhaidh mi taing rithe an-dràsta le chèile airson na rinn a h-uile gin den t-sean fheadhainn gus mo chuideachadh agus airson cho coibhneil is tha i fhèin air a bhith dhomh fad cha mhòr dà fhichead bliadhna.

A dh’aindeoin na cobhair is a’ chuideachaidh uile a fhuair

[DA 24]

mi fad an t-siubhail bhon fheadhainn a tha air an luaidh agam gu h-àrd – agus bho dhaoine eile air nach eil iomradh an seo ach dha bheil mi fìor thaingeil – chan eil teagamh orm gun deachaidh mi iomrall ann an àiteachan, is tha mi a’ saoradh a h-uile fear is tè a bha sin bho ge brith gaoid is mearachd a tha rin aithneachadh am broinn an leabhair: guma orm fhìn a thilleas an leithidean!

Seòsamh Watson

Baile Àth Cliath
An t-Sultain 2006

[DA 25]

GIORRACHAIDHEAN IS SAMHLAIDHEAN

ABh		Anndra a Bhanns
AC		Anndra ’n Chart a Bhanns
àir.		àireamh
AX		neach-aithris den aon ghinealach ri Anndra a Bhanns
BG		Beurla Ghallda
boir.		boireann
caib.		caibideil
coim.		dèan coimeas air
d., dd.		duilleag(an)
fir.		fireann
GÈ		Gàidhlig Èireannach
GM		Gàidhlig Eilean Mhanainn
IAx		neach-aithris den aon ghinealach ri Isbeil Anna
IJ		Isbeil a’ Bh.-ph. a Bhanns
iom.		iomarra
MG		Meadhan-Ghàidhlig
SG		Sean Ghàidhlig
sing.		singilte
SND		<eng>Scottish National Dictionary<gai> (1971) Dùn Èideann.
ÙR		Ùistean Bil-dan Ros
ÙRx		neach-aithris den aon ghinealach ri Ùistean Bil-dan Ros
US		Uilleam Bithean Sginnearach

1 sg 7c		a’ chiad phearsa singilte 7c
1 iom. 7c	a’ chiad phearsa iomarra 7c

7c		agus mar sin adhart
[ ]	ceartachadh sa ghràmair air neo facal no abairt shoilleireachaidh air a chur a-steach leis an fhear-dheasachaidh
…		cuid air fhàgail às

[DA 26]

SAMHLAIDHEAN FOGHARACH

/ /		’s e tar-sgrìobhadh fogharach a tha eadar an dà shamhla a tha seo
ˈ		leanaidh prìomh chudrom an fhacail an samhla seo
a:, i:		fuaimreagan fada
ã, ũ		fuaimreagan srònach
i̯, u̯		fuaimreagan ro gheàrr, mar gum biodh leth-fhuaimreag
b̯, d̯		connragan guthach
kʹ, tʹ		connragan caola
ɴʹ	connrag chaol gun sèimheachadh a fhreagras, mar as trice, do -nn(-) caol
ʃ		connrag a fhreagras don litreachadh s caol
ɣ		connrag a fhreagras don litreachadh dh-, gh- leathann, mar as trice
ɛ		fuaimreag aig toiseach a’ bheòil is i meadhanach ìosal
ɔ		fuaimreag aig cùl a’ bheòil is i meadhanach ìosal
ə		fuaimreag ann am meadhan a’ bheòil

[DA 27]

RO-RÀDH

Thàinig na teagsaichean a tha seo gu bith an toiseach mar fho-thoradh aig tionnsgnadh cànan-eòlais, .i. cunntas air dualchainnt Mhachair Rois. Cha robh e tuilleadh is fada, ge-tà, gus an do bhuannaich a’ bheul-aithris a tha seo a beatha fhèin, agus thug i bàrr fiù is air a’ bhun-tionnsgnadh. ’S e a b’ adhbhar do sin dìlseachd agus dìorras a’ bhoireannaich uasail a bha na prìomh neach-aithris agam: Isbeil Anna bean MhicAonghais, a bha na seanchaidh fìor thàlantach. Chaidh na tha air fhoillseachadh an seo a chruinneachadh bhuaipe fhèin is bho fheadhainn eile air teip ri linn samhraidhean nam bliadhnaichean 1967, 1975, 1977, 1979 agus 1983 (Liosta nan Clàraidhean), agus, ged nach eil ann an cuid de na naidheachdan ach dealbh, mar gum biodh, air a tharraing gu math aithghearr, tha iad ag innse mòran dhuinn mu fhìor shaoghal nan daoine, gu h-àraid saoghal nam boireannach, air cost an ear-thuath na h-Albann air feadh deicheadan tràtha na ficheadamh linne. A chionn is gum b’ iad na ginealaich mu dheireadh de shluagh na Gàidhlig sa cheàrnaidh seo den dùthaich, agus gur e seo cunntas dìleas nan daoine anns a’ chànan aca fhèin, cha robh teagamh sam bith agam ach gum bu chòir a fhoillseachadh. Mar sin, ’s e bun-sgrìobhainn na tuatha a tha againn an seo, anns am bi cudthrom le chèile do luchd-beul-aithris, eachdraidh agus cànain.

NA BAILTEAN
Tha na trì puirt-mhara, Seannduaig, Baile an Todhair agus Baile a’ Chnuic, far an deachaidh fàilte a chur orm airson na ciad uarach ann an earrach na bliadhna 1967, nan laighe san aon loidhne a tha a’ sìneadh gun bhriseadh bhon iar-dheas gus an ear-thuath de chost an ear Shiorramachd Rois. ’S ann ann an sgìre an Uig a tha a’ chiad fhear agus na dhà mu dheireadh ann an sgìre na Manachainn, is iad uile

[DA 28]

[Mapa]
Machair Rois

A’ MHORBHAICH, Edderton, Tairbeart, Baile nam Bruthach, An Inbhir, Baile Dhubhthaich, Balaldie, A’ Mhanachainn, Baile Mhuchaidh, Cadabol, Port Làirig, Baile a’ Chnuic, Baile an Todhair, Baile a’ Bhealaidh, Seannduaig, Baile nan Gobhainn, Delny, An Uig, Tràigh an Uig, Beinn an Uig, Saltburn, Inbhir Gòrdain, Crombadh, An t-Eilean Dubh

mu 50 mìle tuath air baile Inbhir Nis. Aig an àm ud, cha bhiodh a’ bruidhinn na Gàidhlig ach an t-seann fheadhainn – maille ri corra dhuine a bha leth-shean – ann an Seannduaig agus ann am Baile a’ Chnuic. ’S e glè bheag de dh’obair a bha ri faighinn mun àite an uair ud, a-mach bho na tuathanais is bhon iasgach. Bha a bhuil air sin gun do rinn mòran de na daoine imrich bhon àite. ’S ann anns an àm an dèidh dhan Ghàidhlig a thrèigsinn a chaidh tionnsgal na h-ola a-mach bho chosta na dùthcha a leasachadh agus, air sàilleabh an leasachaidh sin, rinn mòran choigreach tuineachadh anns na bailtean, agus chaidh seòl-beatha an t-sluaigh atharrachadh gu bunaiteach. Cha chuimhnicheadh tuilleadh ach an fheadhainn a bu sine de na daoine air a’ Ghàidhlig a bhith na cuid fhiùghantach ann an saoghal Mhachair Rois.

[DA 29]

A thaobh cuimhne nan Gàidheal fhèin san dùthaich, rinn mi tadhal san àite gu math tric am feadh nam bliadhnaichean agus fhuair mi a-mach, ged a chaidh gu leòr de na h-òrain is de na naidheachdan traidiseanta a bha fhathast rim faighinn ann an ceàrnaidhean eile air chall ann am Baile a’ Chnuic is ann an Seannduaig, gun robh stòras saidhbhir de naidheachdan mun àite agus de luchd-aithris sgileil air mhaireann. Neo-ar-thaing nach do ghabh mi fhìn tlachd agus buannachd mhòr ann a bhith a’ cruinneachadh na bha ri innseadh. Air thoiseach am measg na feadhna a bha siud, feumar Isbeil Anna bean Uilleim MhicAonghais à Baile a’ Chnuic ainmeachadh. Is ise a thug dhomh a’ chuid a bu mhotha de na naidheachdan a tha an clò an seo, an cois mòran de na seanfhaclan is de na gnàthasan-cainnt, agus, uime sin, tha e nàdarra gur e tachartasan bho saoghal fhèin agus bho shaoghal an teaghlaich aice fhèin a tha anns a’ mhòr-chuid dhiubh.

AN LUCHD-AITHRIS
Isbeil Anna (bean Uilleim MhicAonghais) à Baile a’ Chnuic. ’S ann air 27mh den Chèitean, 1889, a rugadh Isbeil Anna, nighean do Sheòrasaìona Shutharlannach. ’S e fear à Eilean Mhanainn, Iòsaph MacFheorais, a b’ athair dhi. Choinnich a màthair ris ri linn dhi bhith air falbh bhon taigh is i ag obair aig an sgadan. ’S ann a shocraich an càraid gun pòsadh a dhèanamh, agus ’s iad Seòrasaìona fhèin, a bràthair agus a piuthar, Ealspad, a thog Isbeil Anna. Seach gur e an sean ghinealach – aig nach robh ach glè bheag de Bheurla, nan robh an cànan idir aca – a bu mhotha a thog an leanabh, bha Gàidhlig air leth math aice. Ged as e bana-Shutharlannach a bha ann an Isbeil Anna, ’s ann lem far-ainmean a bhiodh na teaghlaichean a bhuineadh do na bailtean-mara ag aithneachadh a chèile, agus ’s e Bell Ann ‘Mossie’ a theirte ris an tè bhig. Chaidh am farainm ‘Mossie’ a chantainn ri a seanair, Dòmhnall Sutharlannach, an toiseach, an dèidh sgiobair a bhiodh a’ tadhal san àite ri linn òige Dhòmhnaill: tha e coltach gun robh dàimh air leth aig an duine sa, air an toireadh iad ‘Captain Mossie’, ris a’ bhalachan bheag.

[DA 30]

’S e nàbaidh dhi, Uilleam MacAonghais, a phòs Isbeil Anna ann an 1911, agus rugadh dithis nighean dhaibh: Cairistìona anns a’ Ghiblean, 1916, agus Dòmhlaìona anns an Ògmhios, 1919. Mar a thachair do mhòran san àm dhoilgheasach ud, chaidh Uilleam is Cairistìona a sguabadh le chèile a-staigh don aon uaigh an-abaich leis a’ chnatan mhòr Spàinnteach, agus b’ fheudar dhan fheadhainn a bha air fhàgail san taigh àrachadh Dòmhlaìona – no Doileag – a ghabhail os làimh, agus mar thoradh air sin ’s ann a bu luachmhoire dhith a-riamh cultar traidiseanta na Gàidhlig.

A thaobh Isbeil Anna fhèin, ’s ann a ghabh i an dà chuid uallach a leanaibh agus eallach na seann fheadhna, a bha an earbsa teachd-a-steach rithese a-mhàin, air a guailnean leathan ann an dòigh liteireil, air chruth na basgaid no sgùil èisg aice. ’S ann mar sin a bha i a’ faighinn cosnadh, agus bho obair onaraich sam bith eile a gheibheadh i, gus an dèanadh i cinnteach nach biodh neach sam bith dhiubh feumach air sìon. Bha i, mar a chanadh i fhèin, ‘cho làidir ris an t-each’ agus, air an t-seòl sin, ‘cha chuireadh e nì orm’ ceud-chothrom de dh’iasg a ghiùlan (Naidheachd 45). Mhair an spiorad sùrdail seo a bha aice fiù is i suas ann an aois, nuair a bha aice ri tilleadh gu h-obair ach an trusadh i na bha i a’ feum de dhìolaidhean tèarainteachd sòisealta, gus a bhith deimhinne às a peinnsean cluaineis bhon Stàit. ’S e boireannach fìor neo-eisimeileach a bha ann an Isbeil Anna agus bha i anabarrach moiteil le chèile às a sinnsireachd Shutharlannach agus às a cànan mhàthaireil.

Na barail-se, ’s e bochdainn nan daoine a bu choireach gun do chailleadh a’ Ghàidhlig ann am Machair Rois agus chan e rud sam bith eile, ach bha i a’ cur gu math suarach na feadhna a shaoil leatha a bha air an cànan leis an do thogadh iad a thrèigsinn. ’S ann diadhaidh dha-rìreadh a bha am beachd a bha aice air a’ bheatha, mar a leigear fhaicinn ann an ùrnaigh na maidne a bhiodh aice fhèin is aig a co-bhana-mharaichean, is iad a’ tòiseachadh air a’ chuairt-obrach làitheil aca: ‘Dia gun ullaich dhomh!’ (Gnàthas-cainnt 35). ’S e a tha ri fhaighinn

[DA 31]

ann an cuid de na clàraidhean a rinn mi de a seanchas, eadar-ghreis shoisgeulach, mar gum biodh, san seinneadh i laoidh is i a’ feuchainn ri cuid de spiorad a’ chreideimh aice fhèin a thoirt dhomh. Neo-ar-thaing nach e creideamh Cailbhineach a bha ann ach, a dh’aindeoin sin, gun a bhith buileach cumhang. Co-dhiù, fhad is a bha Isbeil Anna a’ feuchainn ri mo chur ceart mar seo, faodar a bhith cinnteach gur e a h-uile dìcheall a bha mi fhìn a’ dèanamh an t-agallamh a thionndadh air ais gu cinn-chòmhraidh saoghalta a bhiodh na bu fhreagarraiche dhomh fhìn.

Bha e air leth cudthromach dhi bhon toiseach gun soirbhicheadh leam anns a’ phrìomh amas a bha agam, .i. gach bloigh de na bha air mhaireann den Ghàidhlig ann am Machair Rois a chruinneachadh, agus bha i fhìn air leth saothrachail na cuid obrach air mo shon ach an dèanamaid an ceann-uidhe seo dheth. Thoireadh i seachad, mar eisimpleir, an seòmar-suidhe aice fhèin airson seiseanan clàraidh, chuireadh i cuairt air an dùthaich uile mu thimcheall a’ sireadh feadhainn a dh’fhaodadh sgeulachdan a bhith aca, agus, anns na bliadhnaichean ud mun do dh’fhàs i anfhann, bu mhòr am feum a rinn i dhomh mar neach-seòlaidh agus mar agallaiche, is i an-còmhnaidh a’ meas air mo shon-sa na chluinneadh i den chainnt ionadail agus gam theagasg fad na h-ùine anns na puingean a bha i a’ creidsinn a bha iomchaidh.

Ged as e boireannach fialaidh, blàth-chridheach a bha ann an Isbeil Anna, dh’fhaodadh e bhith nach còrdadh pearsantachd dhaoine àraid rithe. Chuir i fàilte is furan air Fred MacAmhlaigh, a rinn agallamh leatha air moladh bhuamsa – chaidh am prògram a chraobh-sgaoileadh air a’ BhBC san Fhaoilleach, 1970 – ach bha feadhainn eile ann nach tugadh an aon fhàbhar dhaibh. Bha mi fhìn is mo theaghlach cho fortanach is gun do chuir i ùidh annainn agus gun robh spèis mhòr aice dhuinn bhon toiseach, agus chan e a-mhàin aice fhèin ach aig a nighinn, Doileag, agus aig a cliamhainn, Seòras Dòmhnallach (a dh’eug san Fhaoilleach, 2004). Ghabhadh

[DA 32]

iadsan uile rinn a-riamh mar luchd-dàimhe dìleas an teaghlaich. ’S ann a chaochail Isbeil Anna i fhìn air an l2ra den Ghearran, 1980, is i na 91mh bliadhna: Is lom sùil gun abhrad! (Seanfhacal 16).

’S ann don aon ghinealach rithe fhèin a bhuineas a’ mhòr-chuid den luchd-aithris eile, nach maireann, air a bheil luaidh agam mar a leanas:

Anndra ’n Chart (a Bhanns) à Seannduaig (AC), a rugadh ann an 1885: Naidheachdan 12, 28, 29, 30, 43, 111, 131 agus 142(i).

Isbeil Johndan (a’ Bh.-ph. a Bhanns) à Seannduaig (IJ), a rugadh ann an 1882: Naidheachdan 35 agus 109.

Uilleam Bithean (Sginnearach) à Seannduaig (US), a rugadh mu 1890: Naidheachdan 37–38, 43, 85, 113–14 agus 120–21.

Ùistean Bil-dan (Ros), fear-bùtha a’ bhaile, à Seannduaig (ÙR), a rugadh mu 1905: Naidheachdan 41, 74–75, 86, 124, 132 agus 140. ’S e duine às an t-sreath a thaobh aoise a bha ann an Ùistean agus, ged nach robh e cho cofhurtail ris an fheadhainn eile ann a bhith a’ bruidhinn na Gàidhlig, na dhèidh sin, mar a tha ri aithneachadh anns na mìrean bhuaithe a tha air am foillseachadh an seo, bha seanchas aige a tha air leth inntinneach.

Anndra a Bhanns à Seannduaig (ABh), a rugadh mu 1920. Cha d’ fhuaradh naidheachd sam bith bhon fhear-aithris seo ach bha e anabarrach math a thaobh sheanfhaclan is ghnàthasan-cainnt. ’S e bha gu math fileanta anns a’ Ghàidhlig cuideachd agus air leth eòlach air dualchainnt an àite, ged a bha e air a bheatha mar inbheach a chur seachad ag obair ann an Ros Suidhe. Tha e follaiseach gur e duine às an t-sreath àbhaisteach buileach a bha anns an duine seo a thaobh aoise ach, gu mì-fhortanach, cha robh e an dàn dha a bhith fad-shaoghalach.

Tha (IAx) a’ ciallachadh gun deachaidh am mìr air a bheilear a-mach a chlàradh bho neac-aithris eile den aon ghinealach ri Isbeil Anna, agus (ÙRx) gur e neach eile den aon ghinealach ri Ùisdean Bil-dan a bha ann.

[DA 33]

NA TEAGSAICHEAN
Is e tha ann an tionndaidhean nan teagsaichean a tha seo ach deasachadh air a dhèanamh de na chlàraich mi ann an 1967, 1975, 1977 agus 1979. Bhon chleachd Isbeil Anna na naidheachdan a b’ fheàrr leatha fhèin innseadh barrachd is aon uair, thagh mi an tionndadh a shaoil leam a bu fhreagarraiche, agus corra uair chuir mi ri seo à tionndadh eile. A chionn is gur e amas cudthromach a bha agam gun ruigeadh an leabhar seo luchd-leughaidh cho farsaing ’s a ghabhas, shocraich mi air gabhail ris na nòsan a tha gan cur air adhart ann an Gaelic Orthographic Conventions 1981 agus 2005 le Ùghdarras Theisteanas na h-Alba, ach, aig an aon àm, gun comharraidhean cudthromach na dualchainnt a chur à bith. Mar sin, cha deachaidh, am bitheantas, gnàthasan gràmair no briathrachas na teanga ionadail a chunbhalachadh. Gheibhear barrachd fiosrachaidh mun dòigh dheasachaidh a chaidh a chur am feum shìos. Seach gu bheil an dualchainnt san do dh’innseadh na naidheachdan a tha seo car eadar-dhealaichte bho na gnèithean Gàidhlig air am motha a thathas eòlach ri ar linn-ne, tha mi air a mheas iomchaidh an dà chuid facal-mìneachaidh a chur ris an teags fhèin bho àm gu àm ann an cruth fo-notaichean agus clàr fhacal a cheangal ri deireadh an leabhair (faic shìos).

AN DÒIGH DEASACHAIDH
’S e am prìomh amas a bha agam, mar a chaidh a ràdh shuas, gun ruigeadh an leabhar seo leughadaireachd cho fada farsaing is a ghabhadh. Uime sin, cha do ghabhadh ri modh-litreachaidh a thaisbeineadh dualchainnt an àite gu h-iomlan. An àite sin, ’s ann a rinn mi an litreachadh a leasachadh cho fada is a b’ urrainn ach am biodh e ag aontachadh ris na nòsan a tha gan craobh-sgaoileadh an-diugh. Bheir an cunntas a leanas an dà chuid fiosrachadh mu àite sam bith a dhealaicheas mi ri na nòsan sin agus treòrachadh mun dàimh a tha eadar a’ Ghàidhlig sgrìobhte san deasachadh seo agus cainnt luchd-aithris nan naidheachdan. ’S e mi fhìn a thagh tiotalan nan naidheachdan, air uairean a’ cleachdadh leth-fhacal às na naidheachdan fhèin.

[DA 34]

Àite sam bith san do dh’fhàg an luchd-aithris facal no abairt às a tha cudthromach do bhrìgh na h-earrainn, no ma dh’fhàg iad fiosrachadh a tha riatanach às, tha na fhreagras do sin air a chur a-steach agam eadar camagan ceàrnach no anns na fo-notaichean. Air an aon adhbhar, tha cuid de mhearachdan an luchd-aithris air an soilleireachadh bho àm gu àm anns na fo-notaichean.

Anns na leanas, tha na h-àireamhan a’ co-fhreagairt àireamhan nan naidheachdan 7c.

AN CEART-SGRÌOBHADH


CONNRAGAN

Rang (.i. seòrsa nan connrag a rèir àite an altachaidh)
Mur eil a’ chonnrag den aon rang ri nòs an litreachaidh cho-aimsireil, tha i air a cumail mar a bha i aig an neach-aithris: òcrach an àite òtrach (4), ach a-mhàin ann an sreath svarabhakti, m.e. lomnochd < loramach (103), agus ann an dreachan cruth-eòlais àraid, m.e. aoneigin < ureigin (15).

Roinn (.i. seòrsa nan connrag a rèir dòigh an altachaidh)
Mur eil an roinn anns a bheil connrag ag aontachadh ri nòs an litreachaidh cho-aimsireil, tha sin air a leasachadh, m.e. giùlan < ciùlan (146), greiseag < creiseag (27), buntàta < mutàt’ (37).

Càileachd (.i. a bhith caol no leathan)
Mur eil a’ chàileachd a tha aig connraig no aig sreath connraig ag aontachadh ri nòs an litreachaidh cho-aimsireil, tha sin air a leasachadh da rèir: aideal < adal (2, 136), bogsa < boics (12), dè < [cio]d è (135), fann < feann (19, 133), freagairt < feagart (19), teaghlaich < taghlaich (20).

Sreathan connraig
Ma thachair gun deachaidh sreath connraig a shìmpleachadh no a leasachadh anns an dualchainnt, tha am bun-sreath air a thoirt air ais ann: criomag < ciomag (19), fliuch < fiuch (90), freagairt < feagart (19), lomnochd < loramach (122).

[DA 35]

Eileamaidean toisich neo-eachdraidheil
San àite far an deachaidh connrag thoisich eachdraidheil air chall, leigidh litreachadh an teags fhaicinn gur ann mar seo a tha e: labhraidh < slabhraidh (51), reumh < freumh (37).

Atharrach dhreach
Àite sam bith far a bheil atharrach dreach aig facal, m.e. mionad (51) ~ mionaid (86), còmhla ri (87) ~ cona ri (114), leigear sin a fhaicinn anns na teagsaichean.


FUAIMREAGAN

Càileachd (.i. a bhith gu h-àrd/gu h-ìosal, air thoiseach/air dheireadh)
Mur eil a’ chàileachd a tha aig fuaimreig den aon sèorsa ri nòs an litreachaidh cho-aimsireil, tha i air a h-atharrachadh: brod < brad (43), maraichean < moraichean (11), aoneigin < ureigin (15), donas < danas (19), seann < sionn (42).

Buanas (.i. fad nam fuaimreag)
Mur eil buanas na fuaimreig mar a tha san litreachadh cho-aimsireil, tha sin air a leasachadh: cupa < cùp (44), pàigh < peigh (6, 62), taigh-fhaire < taigh-àir (106), ghlèidh < ghleidh (139).

Svarabhakti
Àite sam bith far an tàinig fuaimreag gu bith mar thoradh air svarabhakti, chan àbhaist gun leigear sin fhaicinn, ged a nìthear sin mas e facal fillte no a leithid a tha ann: aona latha < aon latha (41). Ma chaidh sreath connraig anns a bheil fuaimreag svarabhakti ais-thionndadh, chan eilear a’ leigeil sin fhaicinn anns an litreachadh: lomnochd < loramachd (28).

Teasgadh toisich
’S e feart cumanta anns an dualchainnt a tha seo, ach cha deachaidh a chomharradh idir: a bheil thu? < beil thu? (19), an-àirde < ’n-àrd’ (9), an fhear sa < ’n fhear as (35).

Mas e co-ghnìomhair a tha ann a thòisicheas le a-, m.e. a-

[DA 36]

rèist, a-mach, a-null, a-bhàn, bidh an fhuaimreag thoisich ga sgrìobhadh no ga fàgail às a rèir mar a bha i aig an neach-aithris.

Teasgadh deiridh
Mar as trice ann an dualchainntean an taobh an ear, bidh seo a’ tachairt an dèidh chonnragan, an dà chuid an fheadhainn ghuthach agus an fheadhainn gun ghuth agus, cuideachd, an dèidh hiatais eachdraidheil. Bidh an teasgadh ri fhaighinn chan ann a-mhàin aig deireadh facail ach am meadhan abairtean cuideachd, m.e. an àirde < ’n-àrd’ (9), gasta < gast’ (74), leatha (SG leë) < leath’ (13). A rèir choltais, ge-tà, cha tug seo buaidh air cuid de dh’abairtean co-ghnìomhaireach no abairtean cumanta eile, m.e. còmhla ruinn < cola ruinn (9), anns a h-uile doras < a’s a ch-uile daras (55), oidhche mhath (110).

Teasgadh meadhain
’S e feart gu math cumanta anns an dualchainnt a tha seo, gu h-àraid ann an lidean gun chudthrom an dèidh -r, m.e. boireannach < boir’nach (13), urrainn < ur’n (21), (Port) Làirig < Làr’g (141), ach ann an àiteannan eile cuideachd, am bitheantas: siosacot < sios’cat (53).


ATHARRACHAIDHEAN TOISICH

Sèimheachadh
Tha litrichean toisich air an cumail anns an deasachadh mar a bha iad aig an luchd-aithris agus, a chionn sin, gu math tric cha chomharraichear tuiseal facail mar a bha e gu h-eachdraidheil, m.e. thàna … an fhear sa (35), faighinn an t-iasg, às an t-iasg (2).

Ged a bhite a’ sùileachadh nach cleachdadh an ginealach a b’ òige na h-atharrachaidhean toisich gu cunbhalach, m.e. dh’èirich Sheun; air an sliasaid (86), uaireannan cha chuireadh an luchd-aithris a bu sine gu feum iad a bharrachd, m.e. làn am bothan (2). Ma bha e riatanach leasachaidhean a dhèanamh gus cùisean a dhèanamh soilleir, tha iad air an comharrachadh le camagan, m.e. dà m[h]ac (12), arsa ise ri [h-]athair (130).

[DA 37]

h-
Àite sam bith am faighear ea- toisich ga fhuaimneachadh mar /ja/, cha chuirear h- ris: na eallaich (36).

t-
Tha t- a’ nochdadh ann an tron t-fhodar (43) agus as t-oidhche (65). ’S e nòs àbhaisteach sa dualchainnt t- a chur an dèidh an uilt ri faclan a thòisicheas le /ʃ/: anns an t-shed (85).

Ainmearan gnìomhaireach ann an ceann abairtean
’S ann tric anns an dualchainnt a thèid ainmear gnìomhaireach a shèimheachadh ann an ceann abairte, agus tha seo air a chomharradh anns na teagsaichean: m.e. airson dhèanamh an job (43), ’s fheàrr domh thoirt number sia dut (146), airson chur an Linnet a-steach (142), ag iarraidh a mac phòsadh a’ chaileag (77).

CRUTH-EÒLAS
Bha e mar amas agam leis an deasachadh seo an cruth-eòlas mar a bha anns an dualchainnt a leigeil fhaicinn, ach chaidh cuid de dh’fheartan a leasachadh a-rèir nòsan an litreachaidh cho-aimsireil, mar a leanas:

AINMEARAN AGUS BUADHAIREAN
Ma bhios tuiseal a tha claon gu h-eachdraidheil ga chleachdadh mar thuiseal ainmneach aig àm sam bith, ’s e sin a chleachdar am feadh nan teagsaichean: m.e. salainn (14); daoinibh (1); craicinn (6); taoibh (15); teaghlaich (20); daoinibh (33); falaimh (5). Rinneadh an aon rud a thaobh cho-ghnìomhairean agus abairtean co-ghnìomhaireach a chaidh atharrachadh tro shamhlachas riutha: a-màraich (148), air adhairt (12).

Ma chuireas sinn an dara taobh grunnan beag dhiubh, a’ mhòr-chuid mì-riaghailteach, cha ghabh buadhairean caolachadh sa cheum choimeasach mar as trice, m.e. nas fhada (16, 144), nas fhaid (37).

’S ann mar a h-uile a tha ([gh]a)ch uile ga sgrìobhadh anns na teagsaichean.

[DA 38]

Tha an dà chuid am mìr osgarra -sa, m.e. mo sgùil-sa (7), agus an riochdaire sònrachaidh sa, m.e. an là sa (9), air am fuaimneachadh mar r /əs/.

AN T-ALT
Sgrìobhar an t-alt gu slàn ged a thèid e – no pàirt dheth – à bith a chionn teasgaidh thoisich.

An àite dreachan an uilt air an ath-dhùblachadh, den t-seòrsa a gheibhear an dèidh fuaimreig aig deireadh roimheir, sgrìobhar dreach sìmplidh an uilt, m.e. don duine < don an duin’ (19), fon talamh < fon an talamh (24), dhen bhòrd < dhen a’ bhòrd (47), ach far a bheil toiseach an roimheir air chall, m.e. dol ’n an sgoil (12, 111), thèid thusa ’n an cùirt (41).


ROIMHEARAN

Aig
Gheibhear dreachan den roimhear riochdaireil le -g- air a shèimheachadh agus gun sèimheachadh, ach sgrìobhar -g- air fad anns na teagsaichean: agam, agad 7c < agham, aghad 7c.

An
Air fhilleadh le buadhair seilbheach, tha seo air a shoilleireachadh leis an asgair (’): 3 sg fir. an’ aghaidh (10), an’ inntinn (103); 3 iom. ’an dèidh (115).

Le an dàimheach: anns a’ charriage an d’ robh sluagh (103), taigh an d’ robh am bàs (107).

Bho
Dreachan riochdaireil: 3 sg fir. /vɛ/ bhuaithe; 3 iom. bhuatha < bhoth’ (1).

Cleachdar an roimhear riochdaireil 3 sg fir. bhuaithe an àite an roimheir shìmplidh anns an dualchainnt, ach sgrìobhar bho anns na teagsaichean (coim. da airson do, foidhe airson fo 7c).

De, do
Mar a leigear fhaicinn anns na teagsaichean, tha do am bitheantas a’ gabhail àite de (ach a-mhàin san dreach riochdaireil).

[DA 39]

Tha an t-atharrach dreach a/a dh’ ri fhaighinn cuideachd: làn an saoghal a dh’uisge (3), a dh’eàrlas (14), ach faodar an fhuaimreag a dhol à bith nuair a thig i ro fhuaimreig eile no na dèidh: spealltagan thoirt < spealltagan oir[t] (2), falbh dh’Inbhir Pheofharain < falu dh’Ini’ Pheoran (1), taoibh muigh ’an àite (148), dol ’an adhar (150), dol ’n an sgoil (12, 111), thèid thusa ’n an cùirt (41).

Chleachdadh an luchd-aithris an roimhear riochdaireil 3 sg fir. da an àite an roimheir shìmplidh do san fharsaingeachd (coim. cuideachd foidhe airson fo, bhuaithe airson bho 7c), ach ’s e do a bhios ga sgrìobhadh fad na h-ùine anns na teagsaichean.

Dreach riochdaireil: 1 iom. (de) diuinn (1).

Eadar
’S e dreachan fillte air an ceangal ri ri a tha rim faighinn san roimhear riochdaireil an seo: eadar-ruinn (23).

Fo, ro, tro
San roimhear riochdaireil 3 sg fir., ’s e dreachan leis an fhuaimreig /ɛ/ a tha rin cluinntinn, ged a sgrìobhar iad mar foidhe (43), roimhe (59) agus troimhe (72) an seo. ’S e na dearbh dhreachan sin a chuirear gu feum anns an dualchainnt an àite nan roimhearan sìmplidh (fo, ro, tro), ach ’s iad an fheadhainn shìmplidh a sgrìobhar anns na teagsaichean (coim. da airson do, bhuaithe airson bho).

Le
Dreach riochdaireil: 1 iom. liuinn (1).
Lodh ‘mar, mar gum b’ eadh’: lodh lasraichean (26), lodh gun d’ robh i gu tinn (90).

Mu
Cleachdar dreachan sìmplidh le -r deireannach, m.e. chan ann mur seo (65), mur a’ chladh (137), ri taobh mu fhèin, m.e. mu dheireadh (12), mu dheidhinn (18), mu seach (37).

ROIMHEARAN RIOCHDAIREIL LE SEO, SIN, SIUD
Ro seo, sin agus siud, bidh fuaimreag a bharrachd ga cur a-

[DA 40]

steach uaireannan: rise sin (87). Le ro, ’s e /rɛni/ a chleachdar san dualchainnt: roimhne seo (20).

ROIMHEARAN FILLTE
Tha cona ri (114) ri fhaighinn ri taobh còmhla ri (125); airshon (37) ri taobh airson (1).

Tha air uachdar ga fhuaimneachadh mar air uachd air (3).

Bheirear an aire do dhreachan eile mar an gaoith do ‘faisg air, dlùth ri’ (87).


RIOCHDAIREAN

Pearsanta
3 sg fir. osgarra eise /ɛʃ/, /ɛ:ʃ/; 3 iom. iad < aid (1, 2, 3), dreach osgarra èidsa /ɛ:dʹəs/ (26); 1 iom. sinn (1, 3), (sh)inn (37, 113).

Sònrachaidh
Gabhaidh riochdairean sònrachaidh sèimheachadh: shin an t-each (15), shiud a dh’fhalbh eise (53).

Neo-shònraichte
3 sg aon /ən/, /ɛn/ (6), ris an dèanar eadar-dhealachadh bhon chunntair àrdail aon /ũ:n/ (43); aoneigin < ureigin (15).

An t-iar-leasachan osgarra -se, -sa
1 sg domhse /dõ:ʃ/ (19); 3 sg boir. aicesa < aic’-as (58); 1 iom. sinnsa < sinn-as (14); ionnainnsa < unnainn-as (70).

BUADHAIREAN SEILBHEACH
1 iom. na: air na sàrachadh (1), air fhilleadh leis an roimhear an: bha sinn na brogachanan (37); 2 iom. nu: tro nu cuirp (24); sibhse agus nu cuideachd (Gnàthasan-cainnt 31).


CO-GHNÌOMHAIREAN

Sònrachaidh
(an) seo, (an) sin, (an) siud. ’S ann gu math tric a bhios na dreachan

[DA 41]

seo a’ leantainn a tha/bha 7c. ’S e dreach air leth ann an dualchainnt Sheannduaig a tha ann an seo-an (37), air a stèidheachadh air seo + an t-iar-leasachan -an.

Àite
an-àirde ‘suas’ le gluasad (9), ach uaireannan ‘shuas’ gun ghluasad (63); thurad ‘shuas’ (93); a-bhàn ‘sìos’ (11), ach uaireannan ‘shìos’ (93); a-stàn ‘shìos’ (12); a-steach a tha a’ ciallachadh ‘a-staigh’ uaireannan cuideachd: ’s e steach seo a bha am both (60) – ’s e /ə ˈstɛx/ am fuaimneachadh a tha aig an dreach seo ann am Baile a’ Chnuic agus anns an Inbhir. Cleachdar a-staigh bho àm gu àm anns an t-seagh a-steach cuideachd: thàinig seann boireannach a-staigh (86).


AN GNÌOMHAIR RIAGHAILTEACH

Làthaireach/àithneach
Neo-eisimeileach 1 sg mionnam air! (53).

Teachdail
Neo-eisimeileach -idh, -as: innseas mi dhaibh (72); cuireas tu (49); dàimheach: airgead … cheannas ad (82).

Cumhach
1 sg: -inn, -dhainn /u̯iɴʹ/: ged a bhiodhainn (24), gum buineadhainn (48); gun phearsa: cheannadh iad (97); dh’èireadh iad (55).

Àithneach
2 iom.: -ibh: trobhaibh uile! (13); maille ris an iar-leasachan osgarra -sa (< -as): gabhaibh-sa! /ɡai̯s/ (48).

Buadhair gniomhaireach -te
Dèante (44), briste (59, 121), bàthte (84); air a chall an dèidh sìmpleachadh san t-sreath de chonnragan ann an loisg’ (Gnàthasan-cainnt 58), creic’ (96); -ichite: thoilichite < thoilichit’ (43).

An t-ainmear gnìomhaireach
ceannachd (37), ach ceannach (122).

[DA 42]

AN GNÌOMHAIR NEO-RIAGHAILTEACH

beir
Caithte dàimheach: ’s ann a bheir iad (127).

thoir
Teachdail neo-eisimeileach: bheireas tu (49); teachdail/cumhach eisimeileach: toir(-) (11, 16).

bi
Làthaireach eisimeileach: am/gum bheil /b̯ɛl/ (3, 6, 9); caithte eisimeileach: robh (2, 3, 5), d’ robh (5, 9, 11).

faic
Cumhach eisimeileach: am faiceadh e /b̯ɛkʹu a/ (29); caithte eisimeileach: an/chan/gun/nach fhaca < fhac’ (3, 32, 84).

cluinn
Caithte neo-eisimeileach: chuala sibh < ghual’ (35); eisimeileach: cha d’ chuala mise < cha dual’ (5).

dèan
Teachdail neo-eisimeileach: nìos e soup (76); buadhair gnìomhaireach: dèante (43). Chan ann ainneamh a bhithear a’ cleachdadh deis an àite dèante: bha mìrean deis diubh (115).

faigh
Teachdail eisimeileach: mur fhaigh (11); cumhach eisimeileach: am/gum/nam faigheadh /b̯ɛu̯/ (73).

ruig
Caithte dàimheach: dar ruig sinn (10).

rach
Teachdail eisimeileach: tèid; caithte neo-eisimeileach: chaidh /ɣa/ (8); eisimeileach: deach (9); cumhach dàimheach: dar theaghadh sinn /dər ˈɛu̯ ʃiɴʹ/ (eisimpleir a-mhàin 130); ainmear gnìomhaireach: dol < duil (2, 4).

[DA 43]

thig
Teachdail/cumhach eisimeileach: tig(-) (1, 13, 29); caithte neo-eisimeileach: thàinig (2, 3), thàna < thàn’ (29, 35); eisimeileach: tàinig (5, 11); àithneach: 2 sg tig! /tʹiɡʹ/ (32), na tig! /tʹiɡʹ/ (34); ainmear gnìomhaireach: toirt < tor (70).


NAISGEARAN AGUS MION-FHACAIL EILE
’S ann fada nas cumanta na nuair a tha dar agus a dreachan da’, ’n da, ’a’ 7c: dar chaidh < da’ ghaidh (3); dar bha an Jellicoe tighinn < ’a’ bha ’n Jellicoe tighinn (145). Tha na dreachan seo uile, seach nuair, gan sgrìobhadh mar dar anns na teagsaichean. ’S e bhail (< bho(n) là) ‘bho; bhon a, seach gu, oir’ an litreachadh a riochdaicheas /wəl/, /fal/, /vɔlə/ 7c: bhail tha e shìos sin (3); bhail tha mise uamhaidh gu tinn (13); bhail rugadh e; bhail thàinig e (123).

a (dàimheach)
Mar a leigear fhaicinn anns na teagsaichean, ’s àbhaist gun tèid seo à bith, gu h-àraid ro no an dèidh fuaimreig, m.e. dè phàigheas mi (6), bhail bloody nì nì thu (82), ach ri taobh chonnragan mar an ceudna, m.e. brose ghabhas e (33), plangaid chuireas mi (102).

an
A bhios a’ sèimheachadh f- toisich: an fhaca (3), gus an fhàsadh an saimeant cruaidh (12).

mun, mur, mur’n ‘mus’
Teachdail: mur tig (136), mur fhaigh mise (11); caithte: mur d’fhalbh mi (50), mur tàinig mi (11); cumhach: mun canadh tu (26), mun d’ rachadh e (64), mur salaicheadh e (27), mur’n d’ rachadh iad (14), mur’m pòsadh iad (97).

nan
A bhios a’ sèimheachadh f- toisich, m.e. nan fhastadh (81). Bheirear an aire do nam b’ e a bhios a’ ciallachadh ‘mura b’ e’: nam b’ e sin (45), nam b’ e thu (117).

[DA 44]

CO-RÈIR
Ged a b’ fheudar bho àm gu àm facail a bharrachd a chur ann gus brìgh an teags a shoilleireachadh, ’s ann eadar camagan ceàrnach a chaidh seo a dhèanamh. A-mach bhon ghnàthas sin, leanadh ris a’ cho-rèir mar a bha e aig an luchd-aithris. Cuirear ùidh anns na feartan a leanas:

AINMEARAN GNÌOMHAIREACH
’S e feart air leth a tha anns an dualchainnt, mar a tha na teagsaichean a’ leigeil fhaicinn, gun cuirear an dà chuid an t-ainmear agus an riochdair pearsanta an dèidh ainmeir ghnìomhaireach aig a bheil iad nan cuspair. Thèid an dearbh ainmear gnìomhaireach a shèimheachadh an dèidh an roimheir a (a thèid à bith am bitheantas): airson dhèanamh an job (43); ’s fheàrr domh thoirt number sia dut (146); airson chur an Linnet a-steach (142); ag iarraidh a mac phòsadh a’ chaileag (77); bhiodh agamsa ri phàigheadh gu leòr (11); dhol a chreic e (1).

RIOCHDAIREAN
Anns an aon dòigh a tha shuas, ma tha riochdair pearsanta fo riaghailt roimheir, bidh e ga leantainn: timcheall i (108).


MEASGACHADH DHREACH

ROIMHEARAN
Anns an liosta a leanas, tha e follaiseach gun deachaidh caochladh roimhearan troimh-a-chèile, air neo gun deachaidh roimhearan is mion-fhacail eile troimh-a-chèile. ’S e dìth chleachdaidh air a’ Ghàidhlig a bhruidhinn a bu choireach ri seo, gun teagamh. ’S ann anns a’ cholbh chlì a leigear an nòs eachdraidheil fhaicinn:

air:		aig muinntireas (2); cho fagais ris an fhìrinn (70)
an:		àite sam bith gum faigheadh sinn (39)
do:		nan tachradh nì air an rathad air (70)
eadar:		diofar aig aon taoibh don sgoth no bhon taoibh eile (99)

[DA 45]

gu:		Cuir nota domh! (82)
o:		dè fo Dhia (3)
ri:	brogach … a’n canadh iad ‘Cogga’ (31); seann bhoireannach … gun canadh tu Kate Margaidh (68).

CLÀSAN DÀIMHEACH
Air uairean, thèid gun a chleachdadh an àite a (dàimheach): aon bhliadhna gun d’ robh am buntàta … truagh (46); agus thèid a chleachdadh gu h-iomarcach an dèidh bhail ‘bho; bhon a, seach gu, oir’: bhail gun d’ robh mi gu tinn (146).

GNÌOMHAIREAN
Bheirear fa-near mar a tha is agus bi gan cur troimh-a-chèile corra uair: ’s e mòran na b’ fheàrr daibh (67). Thèid na co-chuir osgarra le is e agus is ann a mheasgachadh cuideachd: chan e bho Mistress MacAngus fhuair thu (4); gur e anns an dìg (61).

MU CHLÀR NAM FACAL
A thuilleadh air an t-soilleireachadh anns na fo-notaichean, gheibhear mìneachadh air na facail anns na teagsaichean a bhuineas gu sònraichte do dhualchainnt Mhachair Rois ann an Clàr nam Facal.

[DA 46]

[Blank]

[TD 1]

I
NA BANA-MHARAICHEAN

AG ULLACHADH AN ÈISG

(1) Ga smocadh
Chaidh sinn anns a’ mhadainn, aig h-ochd uairean sa mhadainn gu yard Patterson. Bha Patterson a’ creic an t-iasg, gabhail an t-iasg bho na daoinibh is creic e ruinn. Agus thiginn dachaigh is bheirinn na cinn diubh agus an cnàimh asta agus dhèanainn spealltagan. Is rèist, shaillinn iad, smocaigeadh iad, cur air spitachan iad, smocaigeadh gu uair sa mhadainn is dà uair sa mhadainn. Sa mhadainn, a-rèist, dh’èirinn, rachainn mach gus an kiln, bheirinn an t-iasg do na spitachan agus chuirinn anna mo sgùil iad, rachainn gu Inbhir Pheofharain leotha. Rachainn, nis, a-null ag iarraidh an t-iasg agus bhiodh an t-iasg air am bid. Corr uair bhiodh iad gu daor, corr uair eile cha bhiodh iad cho daor. Thiginn dachaigh, bheirinn na cinn bhuatha is ghlanainn iad agus spealltainninn iad, chuirinn salainn orra, thogainn air spitachan iad agus smocaiginn iad. Agus bhiodh uair sa mhadainn ann mum biodh iad deis, a rèir a’ ghaoth. A-rèist sa mhadainn, rachainn mach sa mhadainn, bheirinn do na spitachan iad, chuirinn san sgùil iad, rachainn air falbh dh’Inbhir Pheofharain a chreic iad.

Nis, dar thigeadh fagais air a’ Challainn, bhiodh an t-iasg cho daor nach b’ urrainn duinn dhol a chreic e. Corr uair rachadh e air am bid, bhiodh am bid cho cruaidh gum biodh iad fagais air còig notachan am bogsa, na h-adagan aig a’ bhliadhna ùr. Agus bha aon diubh bidigeadh airson ceithir no còignear diuinn (1).


(1) dinn.

[TD 2]

Agus nis, dar bhiodh iad cho daor is iad air am bid is h-uile nì, is sinn air na sàrachadh (1), agus b’ àbhaist duinn – bu chaomh liuinn (2) dhol a-mach aig a’ Challainn airshon is gum faigheadh sinn rudeigin bheireadh sinn dachaigh, aiteal a ruigeadh na cridhe (3) agus cake mòr, brèagha – bheireadh sinn dachaigh e. Ach nis, dar nach fhaigheadh sinn iasg, bha sinn deis agus chuireadh an tè sa air a’ bhid e agus chanadh i, ‘An rud nach tig steach air a’ hurdy-gurdies, thig e steach air am merry-go-rounds!’

(2) Ag obair aig an taigh
Bha mi faighinn an t-iasg Diluain. Bha mi, nis, cur ceart (4) Diluain ach an tigeadh e uair sa mhadainn is dà uair sa mhadainn. Bha agam, nis, aig còig uairean sa mhadainn ri èirigh a-rithist agus na spealltagan thoirt às an kiln, lìonadh mo sgùil. Rèist, thiginn steach, dhèanainn aiteal biadh. Bha agam ri dhol gu Patterson airson iasg bheireadh an ath-là mi. Mar sin bha mi dèanadaich.

Bha mi glè mhath dar bha mo mhàthair beò ach bha mi air mo mhurt dar chaochail i: bhiodh h-uile nì feitheamh rium dar thiginn dachaigh. Bha i aig muinntireas is, nis, thàinig i dachaigh is bhiodh i dèanamh an t-iasg domhse. ’S i thog Doilidh, chan e mise. Cha robh Doilidh faicinn mise ach air an t-Sàbaid. Bha mi ag obair. Cha robh tìm agam a choimhead rithe.

*

Ò, dh’fhimireadh tu thoirt na cinn is an guts às an t-iasg is a spealltadh is a ghlanadh is a shailleadh agus, rèist, chur anns am bothan, làn am bothan. Bha mi agam fhìn, bha mi dèanamh h-uile nì mi fhìn – [gun] neach, body, air an t-saoghal. Ach bha am màthair (5) aig John, bha sinn mar dà phiuthar. Bhiodh an coire goil dar thiginn dachaigh. Agus dhèanadh i h-uile nì ach cha do bhean i ris an t-iasg riamh: cha b’ urrainn di dhèanamh.


(1) air ar sàrachadh.
(2) linn.
(3) ar cridhe.
(4) .i. ag obair air an iasg.
(5) Leugh a’ mhàthair.

[TD 3]

Bha mise faicinn aig feadhainn eile e ged nach d’ robh mi dol mach le sgùil. Dar phòs mi bha mi faicinn e. Chunnaic mi spealltagan nàbaidhean, an fheadhainn bhiodh dol mach leis an t-iasg timcheall seo fhèin. Cha d’ rachadh iad air trèan ach an rachadh iad a chreic e anns a’ Mhanachainn is àitean mar sin – Portmahomack, an t-àite nach d’ robh iasg.

(3) Pollaich a bha mar magenta
Chaidh mi aon chuairt gu Inbhir Pheofharain agus fhuair mi hundredweight a phollaich geal agus dh’fhalbh mise mach sa mhadainn. Agus bha e— oidhche Disathairne a bha ann agus chuir mo mhàthair cover dearg air uachdar na pollaich. Bha iad air an sailleadh againn airson dhol mach a-rèist Diluain leotha. Agus dè thàinig air an t-Sàbaid ach uisge, làn an saoghal a dh’uisge! Agus ’s ann a chaidh an dath aig an cover dearg anns an t-iasg. Is dar chaidh [mi] mach sa mhadainn riutha (1) air Diluain: ’s ann bha iad mar magenta, a bheil thu cluinntinn?

Siud a dh’fhalbh mi. Cha robh fhios agam dè bho Dhia dhèanamh leotha. Siud smocaig mi iad is chunnaic mi a’ chiad fear bha feitheamh rium, an signalman an Inbhir Pheofharain. Thuirt e,

‘A bheil pollach brèagha agad domh?’

‘Tha,’ thuirt [mi], ‘gu dearbh!’ – Bha iad cho dearg ris an fhuil. Is thuirt e,

‘Dè bhios sin domh?’

‘Tha, leth-chrun.’

Is thug mi da am pollach. Nis, chreic mi na pollaich uile, sgùil mòr iasg do phollaich. Nis, bha caileag anns an restaurant an Inbhir Pheofharain is thuirt mi rithe,

‘An fhaca thu—?’ ’S e signalman bha anns an duine ’an tug mi an tè as miosa uile gu lèir – bha i cho dearg! – is thuirt mi ris an tè sa, ri Teeny,

‘An fhaca thusa an signalman an-diugh? An fhaca thu idir e?’

‘Chunnaic, bhail tha e shiòs sin.’


(1) thuca.

[TD 4]

[Dealbh]
Teaghlach às na bailtean-mara agus an t-iasg ri tiormachadh

[Dealbh]
Isbeil Anna a’ deasachadh nan spealltagan agus tè a’ tadhal oirre.

[TD 5]

‘Ò uill,’ thuirt mi rium fhìn, ‘dar nach eil eise marbh, chan fheagal don fheadhainn eile!’

(4) ‘A’ smocadh iasg le seann bòtan’
Davina? Fuirich ach an innis mi dut airson (1) an tè sin. ’S e ceann-an-aghaidh innseas e! Dar thàinig i an toiseach, thòisich i dhol a-mach leis an t-iasg, agus ’s e an duine bha dèanamh an t-iasg ach bha ise creic e. Agus nis, bha mise dol riamh gus an taigh sa ann am Baile Dhubhthaich, creic an t-iasg leis an tè sa. Agus dar thàinig a’ bhean-uasal thugamsa, thuirt i,

‘Mrs MacAngus, dè tha thu smocaigeadh an t-iasg leis?’

‘Le tuirceanan agus fiodh cruaidh agus sawdust,’ thuirt mi rithe.

‘Eadh,’ thuirt i, ‘bha tè seo agus bha i bruidhinn – bhuineadh i do Obar Dheathain air rathadeigin,’ thuirt i. ‘Bha i cantainn gur e seann bòtan bha sinn cur anns na h-òcrachan.’ Bòtan, smaoinich!

Fuirich thusa! Fhuair mise i aig a’ bhus.

Thuirt mi rithe,

‘Mistress Woods, dè tha an duine agad dèanamh smocaigeadh an t-iasg?’

‘Ò, Thighearna, chan eil nichein aig an duine agamsa. Tha e cur an dath air.’ An dath! ’S e sin bha dol dhèanamh an t-iasg aice, cur an dath air.

Agus thuirt an duine aig a’ bhean[-uasal rithe],

‘Chan eil fhios agamsa. Cheannaich thu spealltag an sin is thug thu domhse i. Chan e bho Mistress MacAngus fhuair thu an spealltag sa.’

‘À, bha an tè sa,’ arsa ise, ‘tighinn gus an doras. Bha nàire orm is thog mi na dhà, aon domh fhìn is aon dut fhèin.’

‘Ma-thà, gabh thusa mise air gur e an dath tha orra. Chan urrainn domhse ithe sin.’

(5) A bhean nach d’ robh giùlan
Bha sinn aon chuairt an Edderton ag iarraidh tuirceanan agus dar


(1) mu dheidhinn.

[TD 6]

bha sinn ag iarraidh tuirceanan dè thàna ach stoirm mòr. Is cha b’ urrainn duinn fuireachd anns a’ choille le cho dona is bha an stoirm: sneachd is uisge is sneachd! Agus bha triùir againn ann. (Tha an dithis marbh nis.) Agus bha sinn sin agus aon do na boireannaich bha còmhla rium, ’s e bàrd (1) a bha innte – gheobhadh tu gàire – chanadh rud sam bith thigeadh à ceann, cha robh diofar aice.

An duine a chuir sinn gu Edderton, thàinig e, nis, ag iarraidh sinn, smaoineachadh, nis, gum biodh tuirceanan againn no nì.

Thuirt e, <eng>‘Lord! You dina do any<gai> tuirceans. <eng>How am I going to charge you?’<gai> Agus dè thuirt an diabhal sa, Bellag,

‘Ò, cha b’ urrainn duinn tuirceanan no rud eile a thional. ’S ann bha leanabh dol bhith aig an tè sin – anns a’ choille.’

‘Ò, Thighearna,’ arsa an duine, ‘bithibh tighinn air ais ach an tèid i còmhla ruinn!’

Eadh, dh’fhalbh e, nis. Thàinig sinn dachaigh agus chuir an duine eadar na dhà no thrì phocan bha falaimh ann, chuir e am boireannach na shuidhe (2). Thuirt e ri Mistress Mackay,

‘Dèan thusa suidhe sin!’

Agus cha robh i tuigeil gun robh e cur pocan is dèanamh blàth i. Dar thàinig i gus an duine [aice fhìn] air cùlaibh an taigh sin, thuirt an duine rithe,

‘Dè fo Dhia tha cur bhuat?’ arsa eise. ‘Tha thu làn (3) pocan tuircean is chan eil nì— tha na pocan falaimh. Dè tha ruibh?’

‘Ò!’ thuirt MacAoidh, am fear. ‘Ò,’ arsa eise, ‘nach eil fhios agadsa,’ arsa eise, ‘gun d’ robh cloinn dol bhith aice?’

‘Thighearna,’ arsa eise, ‘cha d’ chuala mise nì do sin (4) aice.’

‘Chan eil mi tuigeil sin,’ thuirt an duine.

Bha fhios aig an duine gur breugan a bha i cantainn. Ò, God! Dè cho dona is a bha i! ’S ann a thuirt i gur e cloinn a bha dol bhith aig a’ bhean. Cha robh fhios aig an duine bochd a bha leis an càr nach e an fhìrinn a bha ann. Agus Bellag an donais! Ò, bha i gu dona.


(1) .i. tè èibhinn.
(2) Leugh na suidhe.
(3) .i. air do chòmhdachadh le.
(4) de sin.

[TD 7]

A’ CREIC AN ÈISG

(6) An adag gun spot
Bha mise aon chuairt an Inbhir Pheofharain creic iasg. Agus dar bha mi creic iasg, thàinig an tè sa ag iarraidh iasg is cha b’ àbhaist di thighinn thugamsa. B’ àbhaist di dhol gus na Crombaich. Is thuirt i rium,

‘Thoir domhse aon mhòr, bhrèagha. Chan eil diofar agam dè phàigheas mi air a shon.’ – A bheil thu cluinntinn?

Is thug mi sin di is thuirt i rium,

‘Chan e adagan thug thu domh. Chan e adag thug thu domh. Chan eil spotachan air.’

‘Ò, Thighearna,’ I said, ‘cha robh tìm aca spot a chur air h-uile one.’

(7) Na muirceanan
Bha mi creic iasg ann an Inbhir Pheofharain agus thàinig an duine-uasal sa thugam is chunnaic e muirceanan – agus dar bha an craicinn diubh bha iad mar salmon. (Is bha iad fasta ris na creagan; bha boineid orra.) Agus a-nis, dar a chunnaic e an fheadhainn sa anna mo sgùil-sa thuirt e rium,

<eng>‘What’s that?’

‘Rock turbot.’<gai>

Anns an t-seann tìm bha an t-iasg anns a’ gheamhradh uamhaidh duilich fhaighinn. Cha robh sgoth dol a-mach leis an droch aimsir – gaoth is uisge is gaoth is uisge uile ann – agus bha na càrnairean a-muigh. Chaidh mi sìos gu ceann an t-sràid agus fhuair mi poc muirceanan. Bha bicycle agam agus chaidh mi gu Baile an Todhair is fhuair mi poc eile sin is rinn mi filletigeadh iad agus chaidh mi gus an t-Srath leotha.

Dar ruig mise, thuirt e,

‘Dè tha thu ag iarraidh airson iad? Dh’ith mise na ceithir is, Ò, bha iad beautiful.’

Agus thuirt e rium,

‘An dèan sin fòghnaidh dut?’

[TD 8]

Thug e còig notachan domh is cha do phàigh mi nichein airson na muirceanan – agus còig notachan a dhèanamh às! Agus innsidh mi sin dutsa, bha mi ann am flathanas leis na còig notachan.

A’ DOL AIR ASTAR

(8) Àird mo cheann!
Bha bean dol leis an t-iasg gus an trèan. Mìle mort! Chaill i an trèan. Bha i ceangal a bòt agus chaill i am fear bha dol thoirt gus an trèan i agus chaill i an trèan leis an t-iasg. Agus thuirt i dar thàinig i dachaigh, thuirt i ris an duine eile—

Arsa eise,

‘Ciamar chaidh thu dochair mar sin?’

‘Ò, pian mo cheann when I di’na got Davey! Àird mo cheann <eng>when I di’na got Davey.’<gai> (Sin am fear bha toirt gus an stèisean i.)

(9) A’ bhean a chaidh dochair
Anns an t-seann tìm bha Thomas Ailidh – bha wagonette aige is cha deach mi riamh anns a’ wagonette nach biodh rudeigin air reubadh ann. Bha a’ wagonette air a charadh (1) h-uile là, làn pacaidean. Agus siud bha e dol an-àirde leis na boireannaich gus an stèisean leis an t-iasg, sia sgùileachan is sia boireannaich, agus an là sa bha Jessag bheag còmhla ruinn. Agus dar ruig sinn na crossroads, ’s ann a dh’fhosgail a’ bhòt aig Jessag agus thòisich ise air ceangal a’ bhòt. Agus thàinig fras sneachd is cha robh fhios aice bho Dhia càite an d’ robh i. Siud a rinn i: dh’fhalbh i suas. An àite thighinn an-àirde an rathad gus an stèisean, ’s ann a chaidh i suas rathad Baile a’ Bhealaidh. Choinnich i duine bha dol a dh’obair sa mhadainn is thuirt e rithe,

‘Jhessag, càite a bheil thu dol mar seo?’

‘À,’ arsa ise, ‘nach deach mi dochair. An àite dhol gus an stèisean airson an trèan, ’s ann a chaidh mi dochair suas seo is


(1) a’ gluasad.

[TD 9]

chan fhaigh mi an trèan is tha mo sgùil aig an stèisean.’

‘Ò, nach uamhaidh siud, gun d’ rinn thu sin anns a’ mhadainn – nam biodh tu nas glic na sin.’

‘Àch, na bi bruidhinn air glic! Tha mi cho colach (1) ri mo bhràthair. Thuit e anns a’ mhuir: plub, plub! Chaidh e plub, plub anns a’ mhuir.’

(10) An dròbhair
Chaidh sinn gus am fèill ann am Bonar agus bha hundredweight pollaich ann is chreic sinn uile na pollaich (2) ach aon pollach. Nis, dh’fhimireadh sinn bhith dachaigh air an trèan, dh’fhimireadh sinn bhith air ais aig Bonar airson an trèan leth-uair an deaghaidh uair. Bha sinn ruith à na ciall (3) airson an trèan. Dar ruig sinn an trèan, leum sinn steach àite sam bith agus dè bha sin ach dròbhair mòr. Chan eil cuimhne agam ceart dè chreic e ach chreic e gu leòr – cheannaich e gu leòr: fiach naoi ceud do bheathaichean.

Agus thuirt e riumsa – bha sinn creic an t-iasg,

‘A bheil pollach agad domh?’

‘Tha.’

Dar fhuair mise a-mach aig a’ Mhanachainn, bheir mi air a’ phollach air an t-seaman – bha e aig an doras ach am faiceadh e am faigheadh e am pollach. Thug e deich tastan duinn airson am pollach. Fhuair e am pollach an’ aghaidh (4) agus bheul! Bha e na làimh aige mach gun Uig. Nam faigheadh e sinn! Ò, Dia gabh truas riut! Nam faigheadh e grèim orainn!

(11) A’ filletigeadh air an trèan

(i)
Anns an t-seann tìm bha iad dol a-mach leis an t-iasg agus bha iad a-mach leis an t-iasg agus bha am boireannach sa, bha i gu math aig filletigeadh an t-iasg ach cha b’ urrainn don tè eile nì


(1) coltach.
(2) chreic sinn na pollaich uile.
(3) às ar ciall.
(4) na aghaidh.

[TD 10]

[Dealbh]
Isbeil Anna ann an Stèisean Inbhir Pheofharain ann an 1954 air an lath mu dheireadh a bha i a’ siubhal a reic an èisg.

[Dealbh]
Port Bhaile an Todhair an dèidh leagail a’ yard chiùraigidh anns na 1930an.

[TD 11]

dhèanamh. Agus dè rinn i ach an tè b’ urrainn filletigeadh an t-iasg, fillet i ceithir adagan di anns an trèan. Agus dar bha iad dol (1) aig Delny, dè rinn an tè rinn na fillets ach thilg i mach na caolanan ann am pàipear air an uinneag. Agus nach d’ robh duine-uasal dol an-àirde do dh’Inbhir Nis a choimhead rudeigin a bha ann an Inbhir Nis agus bha e coimhead a-mach aig Delny agus siud fhuair e am pàipear làn do na caolanan (2) anns [am] broilleach. Agus innsidh mise dutsa, ma chuala thu riamh mionnan, chuala thu sin e!

(ii)
An stationmaster bha aig Inbhir Pheofharain, bha a phiuthar-chèile glè bhochd is thàinig an stationmaster a-mach thugamsa mur tàinig mi dachaigh is thuirt e,

‘An toir thu trì filletan gu mo phiuthar-chèile?

‘Ò uill,’ arsa mise, ‘ma tha an t-iasg a-steach anns a’ mhadainn, nì mi iad.’

Ò, Thighearna, bha an tìm agamsa dhol air falbh air an trèan dar bha na sgothan tighinn steach, ach fhuair mi iad. Thàinig aon do na maraichean leotha ann am pàipear domh. Nis, aig an stèisean cha robh tìm agam a dhèanamh.

Thug mi sgian còmhla rium, am fillet-sgian a tha agam. Nis, chuir mi pàipear an sin, tòrr pàipearan air an seat aig an trèan agus filletig mi trì cuidhteagan, a bheil thu faicinn?

Aig Foulis – bha ise (3) na tidsear aig Foulis – reportig i mise gun d’ robh mi [dèanamh] an t-iasg anns an carriage – nach bu chòir domh dhèanamh, a bheil thu tuigeil? Dar ruig mise Inbhir Pheofharain, thàinig an stationmaster a-mach thugam.

Arsa eise riumsa,

‘Tha report agad an seo, Mrs MacAngus. Bha thu filletigeadh air an trèan?’

‘Bha,’ thuirt mi, ‘bha mi filletigeadh air an trèan. Ach ’s ann a bha mi filletigeadh trì cuidhteagan do do phiuthar-chèile. Dh’òrdaich thu iad.’


(1) falbh.
(2) de na caolanan.
(3) Leugh an tè sa, .i. tè eile.

[TD 12]

‘Thighearna,’ thuirt e, ‘an e sin na tha ann?’

‘’S e,’ thuirt mise. ‘Dè nì sinn?’

‘’S e Dia rinn,’ thuirt e, ‘gur e Inbhir Pheofharain a rinn e. Nan cuireadh i Inbhir Nis thugad, bheireadh iad an-àirde gu Inbhir Nis thu.’

Thuirt mi ri Bella Johndan – bha i steach còmhla rium, anns a’ charriage,

‘Faodaidh,’ arsa mise, ‘fichead bliadhna mur fhaigh mise i ach gheobh mi i!’

Thuirt i,

‘Thighearna nan Gràst! Geall nota gum bi thu h-uile là thèid thu mach anns an aon charriage rithe.’

Ò, cho fìor is tha i cantainn e, bha mi dol san aon charriage còmhla rithe. Agus chaidh am bliadhna seachad agus air a’ bhliadhna sa cha d’ fhuair mi grèim oirre.

Cò thàinig steach aig Inbhir Gòrdain ach proifeasair bha dèanadaich airson vegetables is rudan – a bheil thu faicinn? – dom fleet agus thuirt e,

‘Och, Thighearna,’ thuirt e, ‘cha robh cuimhne agam an ticead agam thoirt don collector.’

‘Hàch, coimhead riumsa!’ arsa ise. ‘Tha trì mìosachan bhail nach do thog mise ticead, trì mìosachan nach do phàigh mi ticead. Tha fhios aca gu bheil an ticead agam ach chan eil iad dol ag iarraidh an ticead ach am biodh an cairteal ann.’

Thug mi mo shùil rithe (1).

‘Ò, Dhia!’ thuirt i. ‘Tha i deis!’

Nis, dar bha mi tighinn air ais air an trèan dar thàinig mise aig a’ Mhanachainn a-mach, thuirt mi ris am bus bha feitheamh ruinn a thoirt [sinn] a-bhàn am Baile an Todhair is Seannduaig,

‘Tha mise dol steach,’ thuirt mise, ‘dà mhionad is cha bhi mise steach gum bi (2) mi muigh a-rithist. Tha mi dol steach gus an stèisean reportigeadh i.’

Report mi i. Fhuair mi grèim oirre. An t-seachdain aig sin, cha deach sinn steach idir còmhla rithe bhail bha grèim agam


(1) .i. ri Bella Johndan.
(2) Leugh mum bi.

[TD 13]

oirre. Bha i dol steach tron corridor is thuirt i,

‘Ò, bhiodh agamsa ri phàigheadh gu leòr airson bhith anns a’ charriage an d’ robh sluagh bhith filletigeadh ann.

Bha sinn, nis, anns a’ charriage [còmhla rithe]:

‘Cinnteach fo Dhia,’ thuirt Bella Johndan, ‘gum faigh mi saorsainn nis.’

(12) Yard mòr Bhaile an Todhair
Ò, dar a bha mi òg, stàn an seo am Baile an Todhair bha yard mòr ciùraigeadh sgadan agus tha mi creidsinn gun d’ robh trì fichead no trì fichead is a deich do boireannaich an sin, gutigeadh sgadan is pacaigeadh iad ann am baraillean. Is bha cooper an sin, agus dà m[h]ac da, dèanamh na baraillean is na boireannaich gutaigeadh sgadan is ciùraigeadh iad le salainn. Och, bha iad kipperigeadh is bha h-uile nì bhuineadh don iasgach air dhol air adhairt an sin, culaidhean-sgadan mòr, strainnsearan tighinn an seo is creic, faighinn sale air an sgadan aca. Agus, às deaghaidh sin, thòisich an sgadan air bàsachadh air falbh and bàsachadh air falbh gu, fo dheireadh; thàinig e gu nothing, gu nought. Am building mòr a bha seo an d’ robh iad ciùraigeadh, thug iad dismantled gus an talamh mu dheireadh [e]; is thug iad na clachan brèagha an-àirde gu Sutherlandshire agus bhuildig iad post office ann an Lairg leis na clachan a bha anns a’ yard sgadan a bha seo.

Strainnsearan a bha an sin, feadhainn dhiubh a bha air an rathad, trampachan, bha iad beò anns a’ yard an sin, lodh hawkeran agus bha iad dèanamh batchachan do saimeant, is cur bogsa an deaghaidh bogsa a bha aca, is lìonadh bogsa do saimeant. Is lìonadh iad am bogsa mòr sin, fagail an saimeant gus an fhàsadh an saimeant cruaidh. Chuireadh iad a-nis bogsa mach, bogsa mòr falaimh – saoraichean dèanamh na bogsan – is lìonadh iad an sin làn saimeant gus am biodh e làn. Is chuireadh iad bogsa eile mar sin, dol air adhairt mar sin gus an d’ rinn iad am pier, mar tha thu faicinn mar sin e. Tha cuimhne [agam] air sin glè mhath: bha mise dol ’n an sgoil aig an àm. (AC)

[TD 14]

A’ DOL AIR FALBH BHON DÙTHAICH

(13) Am boireannach anns an t-ìm
Tha mi creideil gu bheil dusan bliadhnachan bho bha sinn dol gu Stronsay gus an sgadan. Agus bha sinn dol a dh’fhaighinn an steamer bho Bun Ilidh, agus – Ò, Thighearna! – dar chaidh sinn gu Bun Ilidh, bha na muirean cho mòr ris an taigh tha seo. Bha feagal na beatha (1) ged a bha sinn a’ dol – d’ fhimireadh sinn a dhol air an steamer.

Ach dh’fhalbh sinn. Siud, dar bha sinn leatha mach air a’ mhuir, dh’fhàs h-uile boireannach bha air bòrd an steamer, dh’fhàs iad uile gu tinn. Agus bha an tè sa uamhaidh gu tinn agus thuirt an sgiobair rithe,

‘Isbeil, siùbhlaibh an-àirde [gus an ceaban agam] ach am faic thu am bi thu rudeigin nas fheàrr!’

Siud a d’ fhalbh ise.

Nis, bha, nis, nàbaidh air mo chliathaich is bha ise cho beag agus bha i anns an leabaidh a bha fodham. Agus siud dh’fhàs ise gu tinn is thuirt i riumsa,

‘Siubhail a-null, chriomag! Beir mi còmhla riut, bhail tha mise uamhaidh gu tinn is chan urrainn domh fuireachd an seo.’

<eng>‘All right,’<gai> thuirt mi rithe. ‘Feuch an tig thu an-àirde!’

Dè bha bhàn aig cas an leabaidh ach cùdainn beag le ìm agus leum i air sin airson dhol an-àirde còmhla riumsa – bhail bha i cho beag. Thì! Thighearna, ’s ann a chaidh i fasta – chaidh a’ bhròg aice bhàn anns an t-ìm is cha b’ urrainn di thighinn às. Is thàinig aon do na daoinibh an-àirde,

‘Thì! Thighearna, dè tha thu dèanamh sin?’

Ò, dh’fhalbh e; thug e an èigheamh air a’ chrew uile,

‘Ma tha Dia umaibh, trobhaibh uile! ’S ann tha boireannach fasta anns am pigean, anns an t-ìm agaibh. An t-ìm tha sibh dol dh’ithe, tha i ann!’


(1) ar beatha.

[TD 15]

AN SAOGHAL ANN AN YARMOUTH

(14) An obair
An aon tìm is bha sinn gutaigeadh an sgadan, bha na daoinibh tighinn leis na drifteran steach leis an sgadan. Bha na daoinibh ann, bha, agus na boireannaich à seo gutaigeadh. Bha triùir boireannaich an aon crew, triùir eile an crew eile. Bhiodh sia no seachd a chrewachan à Baile an Todhair is Shandwick is Baile a’ Chnuic ann an Yarmouth. Bha sinn lodgigeadh. Bha triùir againn ann an crew. Agus bha aon diubh pacaigeadh an sgadan, bha dithis againn gutaigeadh, toirt an caolan às is cur anns a’ chùdainn air na cliathaich (1) e. Rèist, bha tuba mòr, mòr agam, tuba mòr aig am pacair. Bha braird sgadan ann is bha salainn aice air a’ chliathaich. Bha i cur salainn air h-uile braird don sgadan. Rèist, bha clàr dol anns am baraille mòr. Bha, rèist, clàr dol ann agus na daoinibh cur cearcallan iarann timcheall.

Dh’fhimireadh tu dh’obair (2) airson na dhèanadh tu. Cha robh thu faighinn airgead airson dhol ann. Bha sia tastan agus h-ochd sgilling airson h-uile baraille a dhèanadh sinn. Uill nis, bha triùir againn fasta ri sin. Ach bha trì notachan agaibh a dh’eàrlas airson dhol a-mach. Bha an ciùrair pàigheadh sinnsa gu Yarmouth. Bha ciùrair orainn. Bha eise pàigheadh. Bha e pàigheadh bhon Mhanachainn gu Yarmouth.

Aig an oidhche thigeadh sinn dachaigh, bhiodh sinn clìor timcheall h-ochd uairean anns an oidhche, anns an samhradh is sa gheamhradh. Is bha sinn dà mhìos ann an Stronsay, dà mhìos ann an Sasainn, an Yarmouth, anns an aon bhliadhna. Bhiodh sinn deis anns an samhradh timcheall h-ochd uairean. Cha robh nichein ach [a bhith] anns na treabhair ach an tigeadh màraich. Dh’fhimireadh sinn bhith muigh aig seachd uairean sa mhadainn airson trimigeadh an sgadan mur’n d’ rachadh iad air a’ chreic gu Ruisia.

Àch, bha sinn faighinn feòil is h-uile nì mar tha thu faighinn


(1) air ar cliathaich.
(2) Leugh a bhith ag obair.

[TD 16]

[Dealbh]
Caileagan na sgìre a’ fighe. Is math dh’fhaodte gur ann nuair a bha iad falbh aig an sgadan a chaidh an dealbh sa thogail.

[Dealbh]
Isbeil Anna aig a’ ghlomaig air a’ chladach air chùl ‘Nairnview’ far am biodh i a’ glanadh nan sgùilean-èisg sam biodh i a’ giùlan an èisg a bha i a’ reic. Bhiodh i togail sràilleach an seo cuideachd airson leigheis.

[TD 17]

seo ann an Yarmouth. ’S e baile mòr mar Lunnainn tha ann an Yarmouth.

Àch, ’s e air an glùinean bha iad gutaigeadh an sgadan. Bha bòrd— bha fàrlaing cho fada ri sin, cho leathann ri sin, is chuireadh na carteran steach leis (1) an lòd sgadan, chuireadh iad steach gus am fàrlaing duinn e – am fàrlaing: am bogsa bha cumail an sgadan. ’S e gutter a bha ionnam. Tha pàipear fhuair mi – chan eil fhios agam dè chanas mi ris? Laidhbeal. ’S e am pàipear gun cover, ’s e laidhbeal a tha ann, [gum b’ urrainn domh] a dhèanamh uiread a sgadan an uiread a mionadan.

’S e cùdainn bhiodh aig pacair, agus baraille. Bha cùdainn aice, cùdainn mòr, agus bhiodh sinn timcheall, tilgeil a-bhàn an sgadan anns a’ chòmhdhail (2). Bha ise, nis, pacaigeadh an sgadan mar sin anns a’ bharaillte, a bheil thu faicinn? Salainn, nis, dol air sin, am brashing. Nis, dar dhèanadh i am brashing thòisicheadh i air aon eile. Bha an dithis bha gutaigeadh is an tè eile pacaigeadh, bha an triùir againn faighinn an aon sgilling (3). Fhuair sinn nota an aon, an dithis againn.

Bha yard ann am Baile an Todhair is bha yard mòr ann an Tairbeart, an t-àite an d’ robh iad cur mach an sgadan mar sin. Ach dh’fhalbh sin, cha d’ rachadh an fheadhainn òg gus an sgadan. Cha robh na culaidhean aca.

(15) A’ falbh le làraidh a’ ghuail gu Lowestoft
Bha cladhan beag eadar Yarmouth is Lowestoft agus, ag innseadh dut nach d’ robh mòran uisge ann, ’s e sgilling phàigheadh tu airson dhol leis a’ chulaidh null thuige. (Bha sinn coimhead airson dhol an ath-bhliadhna a Lowestoft.) Dè bha aig an stèisean ach duine le poc guail air an làraidh, agus b’ àbhaist duinn bhith dol leis na h-eich an seo [am Baile a’ Chnuic], dèanadaich còmhla ri duine. Is thuirt ise riumsa,

‘Donas mi fhìn! Ma thèid sinn anns an làraidh, nì sinn an taoibh eile agus chì sinn dè seòrsa d’ àite a tha ann.’

Cha robh an còrr ann ach thug i aon le cas air an t-each is


(1) leis, .i. leis an fhàrlaing.
(2) còmhladh, cruinn.
(3) an aon phàigheadh.

[TD 18]

air adhairt dh’fhalbh an t-each – mi fhìn is i fhèin is an t-each agus am poc guail. Dar thàinig am fear às an taigh-sheinnse bha e coimhead airson an t-each. Cha robh an t-each no guail no bloody nì ri fhaicinn. Thuirt aoneigin ris,

‘A bheil thu faicinn an dithis an sin? Shin! Uill, shin an t-each air an Lowestoft side. Shin an t-eachan! Tha an tìm agad bhith ag iarraidh orra thighinn air ais mur thig (1) an tìde àrd.’ (Bha saimeant airson dhol uair eile air an rathad.)

Bha sinn dol dhèanamh caradh airson thighinn dachaigh. Thuirt mise ri Ceiteag,

‘Ceiteag, ma tha Dia umad, tionndaich bhail tha mise faicinn— am poc is an guail, tha an duine coimhead air a shon!’

Uill, tha fhios agad an Sasainn, an slaiseachan tha aca, tha e (2) cho fada ri seo. Chuir e làn an saoghal a mhionnan orainn is thug e aon domhse leis an slais anns a’ cheann. Shaoil liomsa gun deach mo chorp a mharbhadh! Is thug e e do Ceiteag nach do mhurt e i, sin uile. Chan eil fhios agamsa cò mheud bitch a bha orainn ach gun d’ robh e toirt ‘Scotch Maggie an donais!’ [orainn] – Scotch Maggie chanadh iad.

(16) A’ ceannachd ad
Bha mi fhìn is a’ chaileag, an tè sin (an chum agam) – ghabhadh tu ad is chuireadh tu tastan oirre, an ath-là chuireadh tu tastan a-rithist oirre ach am pàigheadh tu i mar sin – agus thill sinn a Yarmouth agus, dar nach d’ robh bounty dh’airgead (3), cha toireadh iad duinn mar sin e. Ach bha an tè— àite brèagha aice, agus ’s e French lady bha innte, agus thuirt mise ri Ceiteag,

‘Thèid sinn gu Miss Falk.’ – Falk a bha oirre – ‘Thèid sinn gu Miss Falk. Bios fhios againn dè bheir i duinn.’

‘À, nach toir?’ Ach bha h-uile ad bha sa bhùth air mo cheann bhail bha i ag iarraidh cus oirre (4), a bheil thu faicinn? Cha robh an t-airgead againn. Agus dè bha oirre (5) ach frill air a cùlaibh, ò, froca sìd agus e mìle shlighe fada.


(1) Leugh tig.
(2) Leugh tha iad.
(3) Dìoladh a bharrachd bho an dreuchd.
(4) Leugh orra.
(5) air an ad a bha seo.

[TD 19]

Arsa Ceiteag – bha dà step an-àirde gus an t-sràid – arsa ise,

‘A bheil fhios agad càite am bi sinn? Anns a’ phrìosan ma dh’fhuiricheas sinn nas fhada. Bhail ’s e French lady a tha inntesa: chuireadh i ag iarraidh am poilìos agus cha bhiodh fhios againn dè bhiodh i cantainn.’

Thighearna, dh’fhalbh Ceiteag. Nach do thuit Ceiteag agus nach do thuit mise air Ceiteag. ’S ann a bha i aig am fòn, cur am fòn air falbh airson chur gus am poilìos.

(17) <eng>‘Scotch Maggie’<gai>
Ach innsidh mi dut aon eile nach d’ innis mi dut. Chaidh an dithis againn a-bhàn gus a’ bhùidsear ach am faigheadh sinn criomag dh’fheòil airson dhèanamh aiteal soup. Bha sin cur thairis leis na Sasannaich. Ach thuirt am fear ri Doilidh – Doilidh Miller a bha oirre,

<eng>‘What are you wanting, Maggie?’

‘I’m wanting a shilling cabbage.’<gai>

Chaidh sin di. (Bha a’ bhùth lan Sasannaich, a bheil thu faicinn?)

Thuirt am fear bha air a’ chunntair,

<eng>‘Oh, I think, Maggie,’<gai> – ’s e Maggie bha air h-uile one à Scots – <eng>‘you would like a bone!’<gai>– cur sinn cho suarach gur e bone—

Thog i an cabbage a bha aice is thug i e anns an aghaidh air, mar sin. San aghaidh!

(18) A’ bhean eireachdail
Dar bha mi òg, bha mi ann an Yarmouth aig an sgadan agus b’ àbhaist domh dhol h-uile Sàbaid a sheinn do na daoinibh, bhail bhuineadh na daoinibh gus an t-àite againn fhìn, agus thigeadh iad an-àirde airson an t-Sàbaid a chluinntinn an t-searmaid, bhail bha mission-lady ann, agus bhiodh ise dèanamh caibideil a leughadh dhaibh agus psalm. Agus dar bha mi ann, sheinn mi hymn a bha againn an <eng>The Albatross Hymn Book,<gai> hymn mu dheidhinn màthair a chaochail agus, mur’n do chaochail i, bha am brogach sa dol a dh’fhàgail i airson dhol air falbh tron

[TD 20]

[Dealbh]
Isbeil Anna agus a nighean, Doilidh, ann am Baile Dhubhthaich sna 1950an.

[Dealbh]
Iasgairean cuide ri cloinn, Port Bhaile an Todhair, tràth san 20mh linn.

[TD 21]

t-saoghal agus dar sheinn i seo, thuirt i ris,

‘Tha thu fàgail mise agus ’s ann aig Dia tha fhios càite an tèid thu?’

Ach nis, bha mise seinn seo – <eng>‘Mother’s Prayer’<gai> – agus thàinig am brogach sa – ’s e Merchant Navy a bha ann is bha màthair eireachdail aige – agus thàinig e ’mo dheaghaidh dar thàinig mi mach bhon Bethel (1) is thuirt e rium,

‘Tha mise dol dachaigh gu mo mhàthair. Bha mise anns a’ phrìosan. Bha mi leis an liquor – chan eil fhios agam càite nach d’ robh mi – bha mi aig an Diabhal. Cha robh fhios agam gun robh Dia no dhuine ann. Ach bha màthair eile ann agus tha mi dol dachaigh ach am faic mi a bheil i beò no marbh.’

Ach nis, thuirt e rium,

Cha robh dùrd agam mu dheidhinn mo mhàthair ach an do sheinn thu seo domh, ach nis tha mi dol dachaigh.’

II
AN T-IASGACH

NA MARAICHEAN

(19) ‘Bata da fhèin’
Tha cuimhne agamsa, dar bha mi òg, bha na maraichean, bha iad dol gus a’ mhuir. Agus dar bha iad an-còmhnaidh dol cho fada, bhiodh iad cho fada air a’ mhuir is gum biodh na boireannaich a’ cur an-còmhnaidh pocan-mara (2) agus bhiodh cairteal do aran-coirce ann agus uinnean mòr. Dar bhiodh iad fann, dh’itheadh iad fhèin le cho fada— ’s e air na ràimhean a bha iad.

Ach phòs am fear sa agus bha e dol gus a’ mhuir còmhla ris


(1) Talla misein a chaidh a stèidheachadh dha na Gàidheil.
(2) .i. an diathad a bhiodh maraiche a’ toirt leis gus a’ mhuir.

[TD 22]

an fheadhainn eile is cha robh pocan-mara no nì aige agus thuirt aon fear ris,

‘Thighearna, chan eil fada bhail phòs thu, dhuine. Carson nach biodh pocan-mara agad colach ri h-uile neach eile: criomag aran-coirce agus uinnean a ruigeadh do chridhe, ach bhith ag ithe à feadhainn eile?’

‘Tha e diabhlaidh math dutsa bhith bruidhinn!’ thuirt e. ‘’S iomadh fear chaidh gus a’ choille airson bata da fhèin agus sin mise.’

‘A bheil thu ag innseadh sin domhse, Iain?’

‘Tha mi ag innseadh sin dut.’

‘Uill, ma tha thu ag innseadh sin domhse, mur d’ rinn thu fhèin job dith, nì mise an job dith. Thig mise aig leth-uair an deaghaidh dà-reug thugad; thig mi gus an uinneag.’

[Thàinig e gus an uinneag aig an oidhche:]

‘A bheil thu na do chadal, Anna?’

Cha tug i freagairt.

‘A bheil thu na do chadal, Anna?’

Cha tug i freagairt. Is mu dheireadh thall thuirt an duine rithe,

‘’S fheàrr dut freagairt, m’ eudail, chan eil fhios agamsa nach e eachd a tha aig an uinneag. ’S fheàrr dut freagairt e.’

‘Dè tha sibh ag iarraidh?’

‘À, cuimhnich! Cha d’ robh pocan-mara don duine gus a’ mhuir mar h-uile duine eile. Cuimhnich, Anna! Gabh mar gheobh thu is gheobh thu mar chaitheas agus, mur bi thusa gu math don duine, cuiridh mise freagairt (1) ort.’

(20) An lìon aig an duine sa phrìosan
Bha an duine sa aig an fhèill – bha e anns an t-seann tìm. Fuirich thusa, nis. Agus dè rinn e ach bha fear bruidhinn ris agus, dar bha am fear mionnan ris, ’s ann a chuir e sgian ann. Thog iad e is thug iad gus am prìosan e. Bha e sin airson sia seachdainean agus


(1) Leugh feagal

[TD 23]

teaghlaich mòr aige gun brùchd san taigh.

Dè rinn mo sheanair ach thuirt e – chaidh e gu h-uile maraiche bha anns an t-àite,

‘Cuiridh a’ bhean an lìon ceart agus bheir sibh gus a’ mhuir e, agus an t-iasg bhiodh anns an lìon, gheobh i dachaigh e airson biadh don chloinn.’

Rinn e sin daibh, a bheil thu faicinn? Nis, bha h-uile fear tighinn: bha an sgoth sa toirt an t-iasg, na rinn an lìon. Bha e ann am peile no ann an sgùil agus rachadh e gus an teaghlaich.

Nis, rachadh a’ bhean a-mach is chreiceadh i sin. Bha, rèist, biadh aca. Is bha e dol air h-uile sgoth. Tha mi creideil gun d’ robh seachd no h-ochd a sgothachan dol gus a’ mhuir, agus rachadh e air h-uile one an oidhche roimhne seo.

‘’S e do thurn-sa chur a-mach an lìon a-màraich agus cuimhnich gun toir i mach i!’

Nis, gu bith an t-iasg bha anns an lìon, ged a bhiodh seachd sgùileachan ann, gheobhadh a’ bhean e airson dhol a chreic airson biadh don teaghlaich.

(21) A’ cur clachan anns na sgùileachan
Anns an t-seann tìm bha na maraichean, b’ àbhaist daibh dhol leis na sgùileachan a Bhaile an Todhair agus na lìonachan anns na sgùileachan. Agus aig an taigh-sheinnse ann am Baile an Todhair, bha seòrt do dìg ann, agus b’ àbhaist daibh na sgùileachan a chur air an dìg, gabhail anail mur ruigeadh iad an sgoth.

Ach bha donas do bhrogach [ann] agus b’ àbhaist da fhaicinn iad dèanamh seo an-còmhnaidh h-uile madainn bhail bha na lìonachan anns na sgùileachan glè throm dar bhiodh iad fliuch, agus dè rinn e ach chaidh e bhàn air cùlaibh an dìg is chuir e clach ann a h-uile sgùil gun fhios daibh agus, dar bha na daoinibh dol suas gus a’ phier, thuirt aon fear ris am fear eile,

‘Uill, dhuine, tha mise cho sgìth nach eil fhios agamsa air an t-saoghal dè tha cur bhuam an-diugh ach chan urrainn domh an sgùil thoirt suas gus a’ phier.’

‘Tha mise an aon rud. ’S ann bha nàire orm bhith gearan.’

[TD 24]

[Dealbh]
Lìonachan gan tiormachadh ann am Port Bhaile an Todhair.

[Dealbh]
Cuid de theaghlach Ceiteig (Mhorair) Ros a’ cur baoit air lìonachan air taobh a-muigh na dachaigh aice.

[TD 25]

Agus dar ruig iad an sgoth sa, cha robh nì aca ach clach mòr ann a h-uile sgùil agus m’ anam fhìn! Nam faigheadh iad e!

(22) A’ ceannachd watch
Bha dà chàrnair ann am bothy cuideachd is thàinig fear le watchachan agus bha aon brogach diubh na chadal. Agus thuirt am fear eile ris,

‘Donald, feuch an toir thu domh bonn leth-chrun. A bheil thu na do chadal, Donald? Dhòmhnaill, Dhòmhnaill! A bheil thu na do chadal, Dhòmhnaill?’

‘Tha!’

‘Feuch an toir thu domh leth-chrun: tha am fear sa creic watches aig an doras.’

‘Àch, tha mise na mo chadal. Na dùisg mi!’

(23) Fear a bha ag obair is e na chadal
Bha duine ann an Seannduaig. Bha e fhèin is duine eile anns an sgoth ach thàinig rudeigin eadar-riutha, agus bha an duine ag iarraidh dhol gus a’ mhuir, mar tha leis fhèin, ach cha robh fòghnaidh stoban aige airson an sgoth. Siud dè rinn e ach dh’èirich e is dh’fhalbh e gus a’ choille is thug e stob mòr, fada a dhèanadh airson am pollaich air ais is dh’fhàg e aig taoibh an taigh aige e.

Dar dh’èirich e is a bhean sa mhadainn, thuirt i,

‘Uilleam, ’s ann tha pole mòr taoibh an taigh.’

‘Ò, m’ eudail, tha. Bha mise a-muigh bho a-raoir!’

(24) Insurance
Bha mo sheanair – dà chulaidh mòr bha aca – agus bha e cur anns an insurance – an dà sgoth mòr sgadan – bha e cur anns an insurance airson iad. Chaidh am fear insurance, chaidh e a Ameireaga, bhail bha am bràthair ann is chuir a bhràthair ag iarraidh e. Is cha d’ fhuair mo sheanair sgilling riamh agus bha fagais air trì fichead nota aige ann, a bheil thu cluinntinn?

Air a leabaidh-bhàis, thuirt e,

[TD 26]

[Dealbh]
Iasgairean agus bradain a ghlac iad, Baile an Todhair.

[Dealbh]
A’ Bhean-phòsta Maighread C. Ros, Baile an Todhair, còmhla ri càirdean air an uidheamachadh airson iasgaich.

[TD 27]

‘Cuimhnich cho fad is tha am fuil Suthurlanach dol tro nu cuirp (1), nach gabh sibh sgilling insurance.’

Chaochail an auntie agam, chaochail an auntie eile agam – ach bha airgead aice – chaochail mo mhàthair, chaochail an duine agam, chaochail an leanabh! Ged a bhiodhainn marbh mi fhìn, cha do chuir sinn riamh an insurance. Chaidh iad fon talamh cho eireachdail ri eireachdail. Bha mi cur airgead dachaigh airson na chuireadh mach mo chorp.

Chuir mise an taigh sa ceart agus, tha Dia cluinntinn mi air an t-Sàbaid, cha d’ fhuair mi tastan is cha d’ iarr mi sgilling air a’ ghovernment. Chuir mi air mo dhruim e agus nach biodh fhios agam corr uair càite am bithinn leis an sgùil mòr iasg air mo dhruim.

(25) A’ chiad sgoth le engine
Tha cuimhne agamsa a’ chiad sgoth aig Dànaidh, ’s e a’ chiad fear bha sgoth le little engine aige. Rinn e fhèin e. Bhiodh a cheann uamhaidh clever. Bha Baile an Todhair is Baile a’ Chnuic is Seannduaig timcheall i. Bha i cur steam.

‘À, Thighearna!’ arsa am fear air an tìr. ‘À, tha i dol na theine air!’

Bha an engine aige, bha e aig an tòin aig an sgoth, a bheil thu faicinn?

‘Eadh, tha i dol na theine. Bios i na theine.’

Cha robh fhios aca dè bha ann, na creutairean bochd.

AM BAOIT

(26) Ag iarraidh maorach
Anns an t-seann tìm b’ àbhaist daibh dhol a-bhàn gus an Inbhir ag iarraidh maorach bhiodh baoiteadh na lìonachan. Agus bha caileag òg, agus leatha seann boireannach. Chuir èidsa dà sgùil air am mhuin (2). Dh’fhalbh iad aig uair sa mhadainn a-bhàn gus an Inbhir a rèir an tìde agus bha a’ ghealach ann. Agus bha an tè sa 


(1) tro ur corp.
(2) Leugh air am muin.

[TD 28]

– rugadh i anns an Inbhir agus bha i smaoineachadh gun d’ robh fhios aice air h-uile àite a bha ann agus, tha fhios agaibh fhèin, an t-àite am bi a’ quicksands, gun slugadh e an Queen Mary maille ri creutair.

Siud a dh’fhalbh ise air adhairt agus chaidh a’ chaileag òg an [a] deaghaidh agus bha dà sgùil air am muin – bha iad toirt dachaigh a’ mhaorach airson na lìonachan. Mun canadh tu ‘Dhia, beannaich!’ bha i an-àirde seachad a glùinean anns a’ ghainmheach – ’s e quicksands a bha ann. Agus dar choimhead an tè òg, thuirt i rithe,

‘Ò, Dhia! Thuit thu anns a’— chaidh thu san t-àite dochair.’

Thilg i – fuirich thusa! – thilg i sgùil dith is thuirt i,

‘Here! Gabh grèim air an sgùil!’

Bha an tobha aig an sgùil aice fhèin is nam b’ e (1) sin bha e an-àirde seachad a ceann, bhail bha i dol steach ann cho luath is— lodh lasraichean, bhàn anns a’ quicksand. Thàinig iad dachaigh is cha tug iad maorach no rud eile dachaigh le feagal am beatha. Bha am boireannach air chrith. Is iongantach gun tug a casan dachaigh bhon Inbhir i. Agus mur biodh an tè eile òg, làidir, chan fhaiceadh iad biod gu sìorraidh dith.

(27) An coidse is paidhir
Anns an t-seann tìm dar bhiodh an t-iasg pailte – pailteas iasg ann – bha againn ri dhol ’an Uig ag iarraidh lug agus, am madainn sa, an tè bha dol còmhla riumsa ag iarraidh an lug, cha thogadh an donas fhèin i le cho leisg is bha i. Chaidh mi thuice anns a’ mhadainn.

Arsa mise,

‘Bios an tìde a-steach is chan fhaigh sinn lug. Chan èirich thu! Cha toir an donas thu às an leabaidh!’

<eng>Never you mind!<gai> Dh’èirich i is dh’fhalbh sinn is thionail sinn an sin dà phitcher lug. Bha sinn, nis, tighinn dachaigh agus dè thàinig ach coidse is paidhir agus cha robh na h-uaisibh ann.

’S ann a bha iad dol leis na h-uaisean dh’Edderton, dh’innis e


(1) mura b’ e.

[TD 29]

domh. Is thuirt mi ris,

‘Feuch an toir thu an-àirde sinn greiseag an rathad.’

‘Ò, gu dearbh, bheir!’

Thug e steach an lug air cùlaibh an rud agus thug e sinn ach an do ruig sinn a’ Mhanachainn. Agus bha an caibe air mo ghualainn agus air a gualainn-sa cuideachd, bhail bha tobha timcheall an caibe ach an cumadh e e fasta air: cha b’ urrainn domh bhith cur mo làimh an-còmhnaidh ris agus siubhal.

Bha pitcher lug an aon againn. Chuir sinn an t-aparan a-bhàn air beulaibh am pitcher mur salaicheadh e an rud air am brogach bochd thug sinn air adhairt mar sin. Thàinig sinn dachaigh seo agus chaidh am brogach leis ag iarraidh na h-uaisibh aige. Bha iad dol a dh’Edderton.

III
AN SEÒLADH

(28) A’ seòladh sna tìrean fada às
Chaidh mi anns na tìrean shìos, cho fada shìos agus am Persian Gulf gu Hong Kong. Bha mi gu Singapore agus uair no dhà gus na States. Ò, bha mi dèanamh sin ach cha bu chaomh le mise (1) air bhith shìos anns na tìrean shìos. Bha e ro theth dhomhse, bha. Dar a bhiodh sinn seòladh, dar a bhiodh stern an soitheach air a’ ghrèin, chan fhaigheadh tu drùb a chadal le teas na plateachan don soitheach.

Uill, bha sinn dol sìos gu China, gus am Persian Gulf, is bha sinn tradeigeadh bho sin gu Hong Kong is gu Singapore is gus na State[s]. Bha mi air aon soitheach an sin agus bha e amalgamated gu foreign firm agus phlanig iad gum faigheadh iad na Breatannaich air falbh don soitheach agus a ghabhail crew dhubh airson fhaighinn an cheap labour, so thàinig sinn uile dachaigh


(1) Leugh liomsa.

[TD 30]

[Dealbh]
Port Bhaile an Todhair, am meadhan na 20mh linne, is dòcha.

[Dealbh]
Cairt-phuist de Phort Bhaile an Todhair.

[TD 31]

[na] passengers (1) dachaigh gus a’ United Kingdom. Sin an tìm, an uair mu dheireadh a bha mise air falbh dar a thàinig mi dachaigh na mo passenger. (AC)

(29) Balaich Steòrnabhagh
Bha mi air an soitheach tha seo, air an Celtic, White Star Line Boats, còmhla ris na balaich à Èirinn agus bha sinn an South America. Is thàna sinn gu àite glè ònarach agus leig sinn às an anchor, an trig. Bha sinn na laighe (2) anns an stream sin agus às deaghaidh na teatha aig an oidhche – bha e cho blàth, an aimsir teth – chaidh sinn air an deck is bha sinn a’ smocaigeadh. Is bha Sasannach bha ann an sin, bha e bruidhinn ris na h-Albannaich is thuirt an Sasannach,

‘Uill, chan eil doubt nach eil an t-àite an sin ònarach. Anns a h-uile spot a choimheadas tu tha e ònarach. Ach nan d’ rachadh tu air tìr an sin, chuireadh mise geall, rud sam bith, riut gun tigeadh tu an coinnimh Albannach ann an sin.’

Ò, tha sin cho fìor agus tha mi ag ràdh riut e. Leth-uair às deaghaidh sin, chunnaic sinn bàta tighinn bhon tìr, bàta mòr lodh canoe, is chaidh e gus an gangway don soitheach a bha na laighe anns an stream agus dh’fhaighnicheadh e am faigheadh e uair permission airson dhol air bòrd am faiceadh e a bheil mòran don àite a bhuineadh e air bòrd air an soitheach. Bha an uair <eng>granted for him<gai> – is thàinig e air bòrd. Ò, chunnaic mise mi fhìn e tighinn air bòrd. Ò, bha e ann an sin, timcheall sia troighean, balach cho brèagha is chunnaic thu tric. Àch, cha robh e mòran mionaidean air bòrd dar a bhiodh tu dèanamh dheth gun d’ robh e ann am baile mòr a Stornoway. Bha gu leòr Stornowaymen air bòrd is thàna – bha eise – bho Steòrnabhagh. Bha e an sin anns na cnuic ònarach an sin airson trì bliadhna a’ coimhead às deaghaidh nan caorach. Ach aon beò chunnaic mise air an tìr an sin, ’s e dà chamel agus duine a’ coimhead ’an deaghaidh. Sin an aon beò chunnaic mise anns an tìr ònarach an sin an South America. Ò, tha sin fìor. (AC)


(1) nar passengers.
(2) nar laighe.

[TD 32]

(30) An tìr ann am Barraigh
An d’ chuala thu riamh mu dheidhinn an ‘Duine Mòr’ à Barraigh? Uill, chunnaic mise an Duine Mòr. Bha e timcheall seachd troighean ach bha e fàs sean dar a chunnaic mise e. Bha e fàs crom leis an aois, bha. Chunnaic mi e ann am Barraigh. Bha e cho mòr is gun d’ robh e faighinn a bheò dol air falbh còmhla ris na showachan bho àite gu àite. Bha e faighinn a bheò mar sin gus an d’ fhàs e sean. Dar a chunnaic mise e, bha e fàs crom is bha tom o’ shanter dearg air – do Barraigh, Eilean Bharraigh. Rugadh ann am Barraigh e. Chunnaic mi bràthair dha is bha aon do na sliastanan (1) aige air falbh dheth. Bha e air aon sliasaid. Cha robh e leth cho mòr ris an Duine Mòr, a bhràthair. Ach bha e cho tiugh is air (2) sin. Bha e dèanadaich air brògan is a’ càradh brògan, a bhràthair a bha a shliasaid dheth. (AC)

(31) ‘Cogga’ a’ dannsadh lomnochd
Anns an t-seann tìm bha brogach às an t-àite againn ’an canadh iad Cogga – ’s e Donny bha air ach ’s e siud an nickname a bha air, Cogga. Agus bha e air an long còmhla ri brogach às an t-àite againn agus ’s e officer a bha sa bhrogach. Airshon sin bha Cogga cho breugach sin, bhail gum b’ urrainn da rud sam bith chantainn ris an officer, gun d’ robh (3) e bhon t-àite againn fhìn.

Aon là nach deach an officer a laighe agus, dar dhùisg e, chaidh e an-àirde air deck agus ’s ann bha Cogga lomnochd gus an t-saoghal, dannsadh don chrew. Agus thuirt e ris,

‘Cinnteach gur e t’ inntinn a dh’fhalbh!’

‘Cha d’ fhalbh m’ inntinn, ach cha leigeadh tusa mise a thìr. Nan leigeadh tusa mise a thìr, cha bhithinn-sa dannsadh.’

An deaghaidh sin dh’fheumadh an officer sa leigeil tuillidh an deaghaidh sin, no dhèanadh e dannsadh rithist agus gheobhadh iad nàire le Cogga. Dè ’n diofar bhith aig Cogga?


(1) .i. casan.
(2) Leugh cho tiugh ri.
(3) seach gun robh.

[TD 33]

IV
AIR MHUINNTIREAS

(32) Isbeil Anna air uachdar Evanton
Bha mi bliadhna gu leth an àite nach fhaca mi Crìosdaidh ach an fheadhainn bha anns an taigh – an t-àite a bha ann, bha e cho fiadhaich. Ach thàinig mo mhàthair còmhla rium.

Thuirt i,

‘M’ eudail, shin bonn leth-chrun dut. Ma dh’fhàsas tu gu tinn, tig dachaigh <eng>at once!<gai> Tha e diabhlaidh fiadhaich an t-àite an seo.’

Bha mi, nis, còig bliadhna air uachdar Evanton, còig bliadhna anns an aon taigh. Innsidh mi dut rud eile. Bha an cook bha ann mur tàinig a’ chef – agus bha bòrdan mar sin anns a’ phassage agus bha na lampachan aig an taigh uile air – agus bha an cook seo, bha i glanadh steach fo sin. Bhuail an druim am bòrd is siud <eng>the whole bloody lot<gai> nam mìrean! Uill, bhris lampa mòr uasal.

Agus bha an Diabhal aig am brogachan [de mhuinntir an taigh], agus thuirt i (1) riumsa,

‘Ò, Thighearna, cha bhi sgilling agamsa bheir mi dachaigh do mo mhàthair,’ thuirt i. ‘Bheir i an-dràsta na chostadh an lampa do mo eàrlas.’

‘Chan eil fhios agamsa dè nì thu,’ arsa mise rithe.

‘Tha mise dol chur air am brogachan e!’

Chuir ise air am brogachan e. Chuir i air an leanabh, gur e am brogachan a rinn e. Bhail innsidh mi dut ciamar – ò, lampa uasal! – bheireadh i trì no ceithir a notachan deth (2). Rèist, cha robh nichein aice dar rachadh i dachaigh gu màthair.

‘Ò,’ thuirt mise rithe, ‘do chuinnseas fhèin!’

(33) Magaidh agus Mrs Fraser
Bha Mrs Fraser Balaldie, ’s e lady uamhaidh gasta a bha innte is chuir i anns a’ phàipear gun d’ robh i feum cook. Agus chaidh


(1) .i. an còcaire.
(2) air, .i. air an lampa.

[TD 34]

[Dealbh]
Isbeil Anna agus an cù aice, Mac; fear-dàimh, Dòmhnall MacAonghais; a cliamhain, Seòras MacDhòmhnaill; agus a màthair, Seòrasaìona Shutharlannach – air a thogail sna 1940an, is dòcha.

[Dealbh]
Isbeil Anna is cuid da càirdean: (bhon chlì) ‘Seekie’, fear Rosach; Dòmhnall MacAonghais, mac do phiuthar màthair Isbeil Anna; Iain Dòmhnallach (Jackie ‘Log’); Risteard (Dickie) Pàisteanach; Dòmhnall MacAoidh (Donnie Kay) a’ Mhanachainn – air a thogail sna 1940an, is dòcha.

[TD 35]

an tè sa an-àirde thuice is thuirt i gum b’ urrainn dise cookigeadh dhèanamh. Is thuirt Mrs Fraser,

‘Ma tha sin ceart, tigibh an-àirde Diluain!’

Siud a dh’fhalbh Margaid an-àirde. Dar chaidh i an-àirde, thuirt Mrs Fraser rithe,

’Nis, tha [mo mhac] Malcolm – ’s e brose a ghabhas e sa mhadainn is aiteal salainn ann. Agus feuchaibh, Mhagaidh, gum bi e (1) goil mur dèan thu am brose!’

Dar dh’èirich a’ mhàthair sa mhadainn, chaidh Malcolm an-àirde gu mhàthair,

‘Dè an seòrsa do diabhal cook fhuair thu siud? ’S ann a rinn i am brose agamsa le bùrn fuar.’

Dh’èirich an lady is thuirt i ri Magaidh,

‘Mhagaidh, ’s e [le] bùrn fuar a rinn thu am brose do Malcolm.’

‘Chan e, ach bùrn goileach! Ach innsidh mi dut dè nì thu. Siubhail is ith guail!’

*

Thuirt Mrs Fraser ri Magaidh,

‘Tha fhios agad, Mhagaidh, tha thu faicinn Dr Gillies. Tha e tighinn steady. Tha fhios agad fhèin carson tha e tighinn.’

‘Dè damainte diofar tha agamsa airson Dr Gillies! Chan eil e dèanamh nichein domhse ach obair, obair, teatha is obair san oidhche. Chan eil mi humbugigeadh mi fhìn (2) mu dheidhinn Dr Gillies!’

‘Nis, a Mhagaidh, cuireas tu an cosy air [a’ phoit-teatha] a-nochd! Cuimhnich! Na tig leis a’ phoit-teatha na do làimh mar is àbhaist duinn.’

Ò, Thighearna, dar bha am bòrd ceart, ’s ann a thàinig i leis an cosy le dà hair-pin fasta na ceann agus a’ phoit-teatha an a bais da. Ò, is tu bhith cinnteach gun fhaigheadh ise e bho Mrs Fraser dar rachadh Dr Gillies air falbh!

*

(1) .i. am bùrn.
(2) cur dragh orm fhìn.

[TD 36]

Thàinig i gus a’ chidsin aice is thuirt i ri Magaidh,

‘Is tusa an cook. Fimireas tusa na clagachan uile sin a ghlanadh bhail tha uaisibh tighinn thugamsa agus chan fheadar nach iarr iad dhol steach anns a’ chidsin.’

‘Chan eil iad tighinn seo. Cùm dut fhèin iad anns an sitting-room agad fhèin! Chan eil iad feum thighinn gus a’ chidsin seo thugamsa. Chan urrainn domhse dhol air seathar ach am bris mi mo chasan is gum bi mi anns an ostail. Cò, rèist, gheobh thu chookigeas dut?’

‘Mhagaidh, fimireas na bellachan bhith deis.’

‘Feuchaidh mise dut na bellachan!’

’S ann a bheir i air a’ bhruis leis an làimh mòr, fada. Siud a thug i h-uile scotch don whole lot do na bellachan. Ghliog i h-uile one diubh agus, Thì! Thighearna, ’s ann a thàinig na daoinibh bhon study le feagal a bheatha (1) gur e teine bha anns an taigh mhòr.

(34) Cogga (2) na bhoots
Bha e uair eile, dar bha mise creic an t-iasg ann an Inbhir Pheofharain, chaidh e uair eile na bhoots gu taigh anns an t-Srath. Thuirt mi ris,

‘Càite a bheil thu dol, John?’

‘Tha mi dol na mo bhoots gu tè a bheil (3) iad cantainn <eng>‘Miss, miss!’<gai> rithe, ach ’s ann aig Dia tha fhios dè seòrt tè tha innte.’

Ceithir là deug an deaghaidh – mìle mort! – ceithir là deug an deaghaidh sin, chunnaic mise an case aige fon chlass aig an stèisean an Inbhir Pheofharain is thuirt mi rium fhìn,

‘Diabhal mi fhìn! ’S e an case aig John.’

Arsa mise,

‘An e air holiday tha thu?’

‘Àch, holiday an donais! Tha mi dol dachaigh.’

‘A bheil thu ag innseadh sin domh?’

‘Tha, ge-ta. ’S ann dar a ruig mi thuirt i, “Siubhail agus bleoghain a’ bhò.”


(1) Leugh am beatha.
(2) Faic (31) shuas.
(3) a tha.

[TD 37]

‘“Chan urrainn domhse, chan urrainn domhse dhèanamh.”

“Is tu thèid!”

‘Siud ghabh mise an stòl is am peile. ’S ann a thog a’ bhò a cas: thilg i mi fhìn sam peile.

‘Nis, aig an oidhche, dh’iarr i orm na bòtan a ghlanadh airson a’ mhadainn. Dar a chaidh mise ag iarraidh bòtan ann, ’s e bòtan fada boireannach a bha ann. Agus siud cha robh fhios agamsa fo Dhia dè dhèanainn. Bha bogsa mòr le blackening ann. Chuir mise am blackening air na suede boots aig an tè. ’S ann bha iutharn ann!

‘Thuirt i, “Bi dol dachaigh. Chan fhiach thu rud sam bith ach an òcrach.”’

(35) Air mhuinntireas an taigh doctair
Bha mi air mhuinntireas an taigh doctair agus thàna doctair eile a-staigh agus thuirt eise ris an doctair,

‘Tha mise dèanamh dheth gum bruidhnich am maid againn a’ Ghàidhlig.’

Thàna e bhruidhinn a’ Ghàidhlig riumsa fhìn, an fhear sa agus thuirt e,

‘Cò dha bhuineas tu?’ thuirt e.

Arsa mise, ‘Buineas mise do Easter Ross, ma chuala sibh e riamh.’

‘Uill, thàna a’ bhean agamsa bho Easter Ross.’

Agus cò bha seo ach Dina Ross: bha a’ bhùth aca am Baile an Todhair. Agus thàna e is ’s e bha bruidhinn a’ Ghàidhlig riumsa h-uile ceum. (IJ).

V
AM FEARANN

(36) An gamekeeper
Bha mi fhìn is tè eile anns a’ choille ag iarraidh stoban a bheòthaicheadh an teine agus, dar bha na eallaich deis, cò thàinig ach

[TD 38]

an gamekeeper. Is thug e sgian à a phòcaid is siud a gheàrr e an dà eallach, is cha robh fhios againn dè dhèanadh sinn, dol dachaigh gun stob.

Is thuirt an tè eile riumsa,

‘A bheil fhios agad dè nì sinn? Bheir sinn an trouser bhon trustair!’ Bheir sinn an trùsar don trustair! Is dh’fhalbh e dachaigh gun trùsar.

(37) Am buntàta
Nis, anns an t-seann tìm seo-an, bhiodh iad faighinn plotachan bhon tuathanach, sia slat air leud. Agus, rèist, rachadh an clais an-àirde air an dà thaoibh, sia slat. Nis, dh’fhaodadh e bhith gum biodh trì fichead slat [a dh’fhaid] ann no leithid sin. Ghabhadh do nàbaidh leth dheth agus dhèanadh sinn dà leth an rathad sin air: Coimhead! Ruithidh sinn an line an-àirde anns a’ mheadhan. Nis, bhiodh trì slat agadsa is bhiodh trì slat agamsa. Nis, dh’fhaodadh tu chur Kerr’s Pinks no dè an sìol bha dol aig an tìm. Tha diofar sìol a-nis ann. Champions dol an uair sin. Kerr’s Pinks agus – hàch! – up-to-date san tìm sa tha air nis. Tha, a-nis, gu leòr do diofar sìol air a’ mhargaid.

Nis, chan eil shinn faighinn biod bhon tuathanach, a bheil thu tuigeil? Bha e dèanamh mach gur e an sìol againn cuideachd a bha toirt an eel-worm gus an talamh. Agus tha sin aca ged [nach eil] sinn faighinn aon buntàta anns an talamh idir. Rèist, tha <eng>Board of Agriculture<gai> cur comain orra gun fhimir an talamh sin bhith laighe airshon trì no ceithir bhliadhna mun tèid am buntàta a-rithist ann. Nis, bha shinn pàigheadh nota. À, chan eil fhios agam an e so much airshon trì slat. Tastan eadar-ruinn fhìn e. Bhiodh e nota, co-dhiù, an drile dut. Rèist, bha e cur mach drileachan. Na tuathanaich – gheobhadh tu drile, phàigheadh tu iad aig a’ back end. Bha e cur mach a-rithist iad airshon an ath-bhliadhna. Nis tha thu ceannachd iad, no ma thig fear gus an doras leis a’ bhana, no ma tha beagan agad anns an leas, ma tha talamh agad—. Bhiodh iad cur air falbh am buntàta anns an t-seann tìm air an long.

[TD 39]

Nis, feamainn, ’s e sràilleach chanas sinn seo-an (ach ’s e feamainn tha ann). ’S ann don chreig tha e tighinn, am feamainn. Agus b’ àbhaist duinn dhol gu—, dar bha sinn na (1) brogachanan, ò, tha sin ceithir fichead is a deich, ceithir fichead bliadhna. Anns an tràigh, tha comharradh (2) aig h-uile fear dà fhèin airshon ropadh an t-sràilleach, toirt don chreig e – ’s e an t-sràilleach dhubh. Is bhiodh sin air a’ bhruach airshon seachd no h-ochd là. Nam biodh i nas fhaide, bhiodh i dol dhol leaghadh. Chuireadh tu sin, nis, air a’ chaob fearainn bhiodh agad bhon tuathanach, mas e am plot a bha agad. Dhèanadh tu turn siud is seo-an. Bhiodh tu cur reumh mu seach. ’S e spaid a bhiodh againn, fhios agad. Nis, bhiodh feamainn dol sin is an sìol sin. Rèist, an ath-row, ’s e fertilizer guana e. ‘Guana’ chanadh sinn ris. <eng>Tatty manure<gai> an-diugh chanas iad. Nis, bhiodh agad, nis, ri chur an àc ri sin. Bhiodh agad, rèist, dar thigeadh na crops an-àirde, chur an talamh riutha. H-uile nì do sin. (US).

(38) An cruidh
B’ àbhaist do duine bhith aca, bhiodh h-uile estate cumail fear air an t-seann tìm – chaidh sin innseadh domhse. Is bha dà mhinistear gabhail an là aig aon là is chòmhlaich iad an duine sa is thuirt an dàrna fear ris an fhear eile – fuirich ort:

‘Seallaibh leithid – leithid seo-an!’ – Duncan, no gu bith dè an t-ainm a bha air – ‘Gheobh sinn gàire.’

‘Nis, tha thu gabhail do là, Dhuncan?’

‘Tha,’ <eng>he says<gai> ‘Dè mar tha sibh?’

‘Ha, ha! Nach e mi tha lucky: fhuair mi cruidh each!’

‘Nach iomadh rud nì am foghlam? Cha bhiodh fhios agamsa nach e cruidh làir a tha ann.’ (US)

(39) An cìobair sa chùirt
Bha cìobair agus bha e sna monaidhean agus, dar bha e sna monaidhean, nach tàinig stoirm mòr le sneachd is reòthadh is


(1) nar.
(2) .i. lorg air a chur air an tràigh gus leigeil fhaicinn càit an robh an t-àite dha fhèin sam biodh e a’ buain feamainn.

[TD 40]

cha robh bùth fagais air agus cha robh biadh aige don chloinn. Bha teaghlaich mòr aige agus cha robh biadh aige daibh. Dè rinn e ach mharbh e aon do na caoirich is thug e an craicinn deth agus ’s ann a chuir e an craicinn anns an òcrach.

Dè thàinig ach an duine-uasal e fhèin agus bha dà chù mhòr aige. Siud a dh’fhalbh na coin agus ’s ann a thug iad an craicinn an-àirde as an òcrach. Is thuirt an duine-uasal ris,

‘Dè an craicinn tha sin? ’S e craicinn caora tha sin!

‘’S e.’

‘Uill, mharbh thu an caora sin dut fhèin.’

‘À uill, innsidh mi dut ciamar a rinn mi e. Cha robh biadh ri fhaighinn. Bha sinn mìleachan bho biadh is bho àite sam bith gum faigheadh sinn aiteal biadh agus bha an teaghlaich caochaileadh gun biadh is chaidh mi a’ chaora mharbhadh (1).’ Agus nis, thug an duine-uasal e gus a’ chùirt agus thuirt e ris,

‘Dè, nis, tha thu dol a dhèanamh? A bheil thu dol a phàigheadh sa chaora?’

‘Chan eil airgead agamsa a phàigheadh sa chaora.’

‘Dè, rèist, tha thu dol a dhèanamh?’

‘Mè, mè!’

(40) An spiorad
Tha mi creideil gu bheil dusan bliadhnachan bhail bha an duine sa, Willag, b’ àbhaist da bhith coimhead an deaghaidh a’ chladh agus bha e glè nervous. Cha bu chaomh leis – ged a bha e dèanamh e, bha e dèanamh e dar nach robh job aige. Agus an là sa bha an dorcha ann agus thuirt e ris fhèin,

‘Chan eil seo ceart rathadeigin. Ò, Thighearna, tha rudeigin fagais orm an seo. Cha chaomh liom idir bhith anns a’ chladh an-diugh.’

Siud ghabh e chasan is bha e ruith mach às a’ chladh agus dh’èirich spiorad is thuirt an spiorad ris,

‘Tig air ais, Willag! Na bi amaideach! Tha dà stampa agad ri chur air do chard!’


(1) Leugh chaidh a’ chaora mharbhadh.

[TD 41]

(41) Fead Lachaidh
An Sgìre Lachaidh – sin timcheall ceithir mìle à seo – bha duine an croit beag. Is bha e sa choille aona là is chunnaic e craobh mòr.

‘À, dhèanadh sin glè mhath airson cumail an-àirde, cumail seasamh an stàbal agam.’

Is chaidh e fhèin is am mac mach aig an oidhche is gheàrr e bhàn an craobh. Fhuair e dachaigh e. Is dar chunnaic an tuathanach mòr gun d’ robh an craobh air a ghearradh bhàn, thuirt e ris fhèin,

‘A bheil fhios agam cò rinn sin?’

Dh’innseadh aon do na daoinibh da:

‘An e Lachlainn a dhèanadh e?’

Agus thuirt e ri Lachlainn, ‘An e thusa a gheàrr an craobh mhòr tha sin?’

‘Ò, chan e mise rinn e!’

‘Cò eile – tha e aig an taigh agad?’

‘Chan eil diofar. Chan e mise a gheàrr e.’

‘À, coma leatsa! Tha mise dol chur am poilìos thugad.’

Agus thàinig am poilìos is thug [iad] an sumanadh do Lachlainn. Agus cha robh fhios [aig] Lachlainn dè dhèanadh e. Agus thuirt duine ris,

‘Siubhail thusa gus am fear-lagha bheir cobhair dut.’

Is thuirt am fear-lagha,

‘Dar thèid thusa ’n an cùirt, dar their an siorram am facal dut (1), “An e thusa a gheàrr a’ chraobh mòr?”, dèan fead!’

Is dar thàinig an là don c[h]ùirt, thuirt an siorram,

‘An e thusa a gheàrr a’ chraobh mòr aig an tuathanach?’

[FEAD].

Thuirt e ceist eile.

[FEAD]. Cha tuirt e ach fead.

Thuirt an t-sheriff,

‘Chan eil an duine sin glic. Chan eil e glic. Mach à seo leis!’

Dar a bha e mach às a’ chùirt, chunnaic am fear-lagha e:


(1) Leugh riut.

[TD 42]

‘Gu dè, nis, Lachlainn, tha thu dol a phàigheadh domh airson an cobhair rinn mi dut?’

[FEAD]

’S e sin, ma-thà, facal tha iad ràdh gus an là an-diugh: ‘Cha d’ fhuair mise ach “fead Lachaidh”.’ (ÙR)

VI
SAOGHAL NAN DAOINE

NA TREABHAIR: AN TUGHADH

(42) Am fear a bha creic fodar
Fhuair mise gàire le Johnny aon chuairt. Bha e creic fodar, fodar airson na treabhair dar bha criadhach dol (1). Agus an t-seann eachan bha aige, bha e cho sean, Dia tha fhios cho sine (2) is bha i! Agus dar thàinig e gus an taigh bha ag iarraidh an fhodar. Thighearna, ’s ann bha an taigh air a thughadh. Eadh, agus cha do ghabh iad an fhodar bhuaithe.

‘Ò,’ arsa eise, ‘Bhetty, m’ eudail, chan eil fhios agamsa c’às a thàinig thu ach innsidh mi seo dut: cha tug iad sin leis an t-each bha seo. Cha tug iad an fhodar bhuam agus gu sìorraidh bhithbhuan anns an t-saoghal sa cha tèid thu an-àirde an cadha aca (3), na buggeran grànnda!’

Bha e air a shàrachadh nach do chreic e an fhodar an deaghaidh thighinn às an Inbhir leis.

(43) A’ dèanamh tughadh
Rinn mise tughadh mi fhìn. Dar a bha mi òg, bha tughadh air taigh mo mhàthair agus, dar a bhiodh an tughadh a’ caitheamh


(1) dar bha criadhach dol, .i. nuair a bhite a’ cleachdadh criadh anns an tughadh.
(2) Leugh sean.
(3) .i. chan fhaigh thu suas an staran aca, .i. chan fhaigh thu tarsainn air an doras aca.

[TD 43]

air falbh, bha mi faighinn sumag no dhà fodar agus bha mi tarraing e agus cur dìreach e. Bha mi dèanamh cùrsa air cùrsa agus bha trowel agam agus bha mi cur trowel criadhach ann an siud is ann an seo. Is bha mi, rèist, bualadh e, is lodh criadhach tighinn an-àirde tron t-fhodar. Bha mi, rèist, plastairigeadh e bhàn is a-bhàn aig beulaibh an taigh. Bha sgian gheur agad is gheàrr thu an fhodar dìreach. Dar bhiodh tu dèanadaich air an taoibh eile don taigh, dar thigeadh tu gus an sop a bha seachad air an ridging, bha thu cur an fhodar staigh foidhe agus cur an sop sin air a mhuin gus a ruitheadh an t-uisge bhuaithe. (AC)

*

Bha duine, is bha e ag obair steady agus cha robh e pòsta – gentleman do dhuine a bha ann. Uill, ’s e tughadh bha agamsa air an taigh aig an tìm. Àch, tha seo-an, canaidh mise nineteen-nineteen no twenty. Gu meud bliadhna tha sin? Tha e seachad dà fhichead bliadhna tha sin – cogadh an deaghaidh sin. Thàinig e an-àirde sin ’s t-samhradh:

‘Feuch an tig thu an-àirde am faic thu – ’s e Beurla bha e bruidhinn – Feuch an tig thu an-àirde – ach bha a’ Ghàidhlig aige cuideachd, h-uile facal – an tig thu an-àirde am faic thu an dèan thu criomag tughadh domhse?

‘Chan aithne domhse tughadh dhèanamh air.’

‘Ò, is math sin,’ <eng>he says,<gai> ‘a rinn thu dut fhèin an sin agus, ma nì thu domhse mar rinn thu dut fhèin, bidh mise glè thoilichite.’

Thuirt a’ b[h]ràthair riumsa – a’ b[h]ràthair agamsa a chaochail a-muigh an Sydney – arsa eise,

‘Siubhail an-àirde còmhla ri duine!’

Agus bha duine eile chuir tughadh an aon rud. Uill, fhuair e bhon tuathanach faisg air dà cheud sguab airson dhèanamh an job. Fhuair e sac dà chuairt bhon àite.

Thòisich mise air an taigh is chuir mi ceann air da. Bha e anabharr toilichite agus – dearbh! – chan e gun d’ rinn mise e, [ach] bha am brod job dèante dheth. (US)

[TD 44]

[Dealbh]
Cairt-phuist de Shràid a’ Chladaich, Baile an Todhair, tràth san 20mh linn, is dòcha.

[Dealbh]
Isbeil Anna aig an taigh le nighinn, Doilidh, aig àm Nollaige.

[TD 45]

(44) A’ pàigheadh na taxes
Anns an t-seann tìm cha robh iad pàigheadh taxes agus dar thàinig fear a’ taxes timcheall, dar a chaidh e gus an doras aice [òinnseach a bha innte], thuirt i,

‘Tig a-steach! Tha mise dèanamh cupa teatha duinn fhìn agus gheobh thusa cupa teatha.’

Is chaidh e steach còmhla rithe agus arsa eise,

‘A bheil fhios agad dè tha mise ag iarraidh?’

‘Tha, na taxes. Ach innsidh mise dut. Gheobh mise anns an catalog i airson tastan.’

‘Agus chan urrainn dut sin a phàigheadh?’

‘Tha mise sgìth glanadh is dustaigeadh agus, nis, thoir leat a’ whole lot!’

Nis, bha i cho còir. Dar chunnaic iad cho còir is a bha i, toirt teatha daibh airson na taxes, thuirt iad,

‘Na bi cur feagal air a’ bhean sin!’

NA TREABHAIR: AN TEINE

(45) An gual aig Port Làirig
Bha mise ag iarraidh baoit rachadh air na lìonachan don uncle agam agus choinnich mi an tè sa air an rathad.

‘Càite an d’ robh thu?’ [thuirt mi] ri Nanna Theàrlach.

‘Thàinig long le guail steach aig Port Làirig agus fhuair mi poc bhom fear is tha tunna a ghuail agam.’

‘Thighearna, gu dearbh,’ – bha peile agam – ‘nam biodh poc agam, dhèanainn gràineag guail.’ Bhiodh guail cruaidh an uair sin fhèin.

‘Sin am poc dut, ma nì thu feum deth.’

Rinn mi tunna a ghuail, a thilg [mi] an-àirde air an stèill e (1). Nis, cò bha, nis, dol thoirt dachaigh e? Dh’èirich mi sa mhadainn aig sia uairean sa mhadainn – bha an duine agam an Inbhir Gòrdain, dèanadaich air am fleet. Dh’èirich mise aig sia uairean sa mhadainn. Rinn mi fhìn gu goirid a chur an slippers beag orm.


(1) Leugh air an stèill.

[TD 46]

Siud a-bhàn, tha mi creideil, trì no ceithir mìle, is thuirt mi ris an duine (1),

‘An tig thu màraich?’

‘Thig mi còmhla riut air am mionad, bhail tha mi faicinn nach eil thu fit.’

Dà là an deaghaidh sin, rugadh Doilidh agus tha sràilleach (2) air a gàirdean. Agus chuir mi an-àirde an tunna a g[h]uail a rinn an geamhradh duinn. Bha e an-àirde air an stèill is thuirt mo mhàthair,

‘Airson Dia, m’ eudail! Bios tu marbh, a dol a-bhàn trì mìle.’

Agus bha an seann duine (3) còmhla rium agus bha e ag amhran da fhèin: ‘daidheadal-dobhdal-daidh aidheadal-daidheadal-dobhdal-dadal’ tighinn dachaigh. Nam b’ e (4) sin bha mi na mo chorp air an rathad. Bha mi cumail step ris: ‘aidh-aidheadal-obhdal-daidh aidheadal-daidheadal-obhdal-dadal, is dobhdal-aidheadal, dobh-aidheadal-daidheadal-dobhdan’. Agus thàinig mise dachaigh. Dar dh’èirich mi sa mhadainn – is cha d’ innis mi don duine (5): bhithinn na mo chorp aige. Is dh’fhalbh mi bhàn le lornean ag iarraidh cart – càrn a bheireadh an tunna a ghuail agam dachaigh. Chaidh mi sìos gus an tunna a ghuail còmhla ris (6) ach am biodh fhios aige – chuir mi sin e. Ò, bha mi cho làidir ris an t-each. Bha, gu dearbh. Hundredweight iasg, cha chuireadh e nì orm.

AM BIADH

(46) ‘A rèir is mar thuiteas’
Bha aon bhliadhna ann gun d’ robh am buntàta uamhaidh, uamhaidh truagh. Chan fhaigheadh tu buntàta airson airgead: cha robh buntàta san dùthaich. Fhuair a’ bhean sa dhà no thrì buntàta. Bha i plocadh am buntàta is thàinig am brogach an ath-dhoras a-steach. Nis, bha smugan tighinn bhon t-sròin aice agus cho fada is nach tuiteadh an smugan anns am poca buntàta


(1) .i. fear na cairt.
(2) feamainn, .i. comharra dhith.
(3) .i. sean bhràthair màthar di.
(4) mura b’ e.
(5) .i. don duine aice fhèin.
(6) .i. ri fear na cairt.

[TD 47]

ghabhadh am brogach e, ach nan tuiteadh an smugan anns am buntàta cha ghabhadh am brogach e, agus thuirt e rithe,

‘A rèir is mar thuiteas!’

(47) Am prìne anns an t-ìm
Anns an t-seann tìm bha taigh anns an t-àite sa agus bha iad glè uailleach: cha robh cho àrd anns an t-àite againn. Is dar a bhiodh na brogaich a’ dol airson cèilidh bha leth-phunnd ìm aca air a’ bhòrd. Bha e gu sìorraidh, bithbhuan am-feast air a’ bhòrd, gun thighinn dhen bhòrd. Agus thuirt aon fear ris an dithis eile,

‘M’ anam fhìn, nì mise job diubh! Cuiridh mise prìne anns an t-ìm.’ – A bheil thu faicinn?

Nis, an deaghaidh sin bha fhios aig an dithis eile, nis, gun d’ robh am prìne ann.

Chanadh e, ‘Ha, ha, ha!’

‘Carson tha an donas sin gàire?’ [chanadh an fheadhainn a bha san taigh.]

‘Ò, chan eil fhios agam carson tha e gàire. Tha e gàire mar sin an-còmhnaidh. Chan eil e glè ghlic.’

(48) A’ bruich faochagan
Dar bha sinn aig na faochagan, b’ àbhaist duinn thoirt coire ann le bùrn ach an dèanadh sinn aiteal teatha. Ach an là sa thàinig Doilidh mach, cha deach mise gus na faochagan, ach an ath-là chaidh mi agus dè bha orm ach an còta mòr railway aig George. Agus a-nis – bha èidsa cho cute – thuirt iad riumsa,

‘Siubhail gus a’ bheanag!’ – dar nach robh fhios agamsa gur dhiùlt i daibhsa – ‘Thèid thusa! Chan fheadar nach bruich i an coire dut.’

Dh’fhalbh mi fhìn, a-nis, gus an doras. Thuirt i,

‘À, m’ eudail, tig steach!’ – Thàinig bogsa à Dùn Èideann di le panachan agus frying-pan – Agus thuirt i riumsa,

‘A bheil thu feum frying-pan?’

‘Chan eil mise feum nichein ach bu chaomh liomsa e.’

‘Àch, gabhaibh-sa am fry-pan!’

[TD 48]

Is thug i am fry-pan còmhla rium.

Thuirt i,

‘Madainn a-raoir bha dithis beag ann,’ thuirt i, ‘agus bha an dithis tha sin – agus dà bhana-cheàrd! – smaoineachadh gun cuirinn-sa coire daibh. Àch, gu dearbh! Cha robh mise dol bhith bruich faochagan do ceàirdean. Cuine a tha thu tighinn a-mach à shin [ag obair sa railway]?’

‘Thighearna, chan eil fhios agamsa,’ thuirt mi, ‘chan eil fhios agamsa idir cuine a gheobh mi à seo.’

‘Uill, tha an tìm agad don aiteal teatha. Cha bhiodh e ach sia dar ruigeas tu.’

Chaidh mi mach agus bhruich sinn na coirean a-rithist is:

‘Fhuair mise am fry-pan.’

‘B’ aithne dut a’ bhean riamh?’

‘Cha do chuir mi sùil air a’ bhean!’

Ach ’s e the railway coat, bhail bha an duine aice air an railway. Bha i, nis, smaoineachadh gum buineadhainn don railway.

(49) A’ bheanag a’ coimhead na deaghaidh fhèin
Tha mi dol a dh’innseadh dut mu dheidhinn beanag agus bha i coimhead an deaghaidh i fhèin ach cha robh dùrd mu dheidhinn an duine. Agus thuirt i ris an nighean aice,

‘Magaidh, tig an seo!’

‘Dè, nis?’

‘Uill,’ arsa ise, ‘tha cairteal staoig a-steach an sin agus cuireas tu air do do mhàthair e, is dà ugh, bhail cha bhi do mhàthair fada agad!’

‘Agus dè bheir mi dom athair?’

‘Tha seann ciopair anns am frids agus bheireas tu dod athair e, bhail ithidh na daoinibh rud sam bith!’

[TD 49]

NA BEATHAICHEAN

(50) A’ chearc agus fear a’ bhùth
Dh’fhalbh mise air an t-Sàbaid còmhla riuthasa. Mur d’ fhalbh mi thuirt mi ri caileag, agus, gu dearbh, ’s e caileag gasta a bha innte,

‘Feuch, Bhella, dar bhios mise air falbh màraich, an tilg thu aiteal biadh do na cearcan?’

Dar thàinig mise dachaigh, ’s ann a bha an cearc as motha bha agam, ’s ann a bha i marbh. Fear a’ bhùth, bha cù aige nach buineadh idir da – ’s ann a chùm e an cù airson an t-seachdain.

‘Uill, donas mi fhìn!’ thuirt mise rium fhìn. ‘Pàigheas tusa airson a’ chearc!’ – A bheil thu cluinntinn?

Chaidh mi null gus a’ bhùth aige.

‘Phàigh mise,’ arsa mise, ‘seachd is sia sgilling airson a’ chearc tha sin is chan eil cearcan agadsa.’

‘Chan eil.’

‘Uill, mharbh an cù geal bha agad – agus cha bhuineadh an cù idir dut – mharbh e an cearc agus cuireas tu naoi tastan a-bhàn an sin airson mo chearc!’

Bha mi falbh bhuaithe leis a’ chearc is thuirt e rium,

‘Thug mi naoi tastan dut airson a’ chearc agus, gu dearbh, chan eil thu dol a dh’ithe i!’

(51) A’ chearc a dh’fhalbh gus na ceàirdean
Bha Òrduigheannan againn agus, dar bha na h-Òrduigheannan againn, chaidh sinn a-mach air Dimàirt agus, dar ruig sinn an stèisean, bha bòrd mòr mar sin aig an stèisean agus chuireadh sinn na sgùileachan air. Agus, rèist, cha bhiodh aig am fear ach an labhraidh aig an trèan a chur innte agus chuireadh e e mar sin air adhairt (1): cha bhiodh lift idir aige. Uill, bha an sgùil aig an tè sa, Jess – agus bha mise ag iarraidh an ticead agam – dar bha mi tighinn a-mach, chunnaic mi sin beò (2). Thuirt mi ris a’ phiuthar
aice,

‘Bella, tha livestock aig Jess.’


(1) air adhart, .i. air, air an trèan.
(2) .i. gun robh an sgùil beò.

[TD 50]

‘Dè fo Dhia an livestock bhiodh aig Jess bochd? Cinnteach nach eil thu ceart.’

‘Tha mi ceart gu leòr.’

Thàinig Jess a-mach i fhèin is thuirt Bella rithe,

‘Jess, tha Bell Ann cantainn gu bheil rudeigin beò na do sgùil.’

‘Na mo sgùil-sa? Càite am biodh rud beò? Tha iasg an mo sgùil mar tha aice fhein.’

‘Àch, <eng>damn it!’<gai> arsa mise. ‘Chan e.’

Is bheir mi air ceann an t-aparan,

‘Chan e an t-iasg tha sin.’

‘Geall fichead nota!’ arsa a piuthar. ‘Chuir iad cat anns an sgùil aice. ’S e an cat tha ag ithe an t-iasg.’

Thuirt mise,

‘Chan eil diofar agamsa dè chanas Jess. Chan eil gnothaich agam ris an sgùil sa, ach tha fhios agam gu bheil rudeigin beò anns an sgùil.’

Dar thog ise an t-aparan den sgùil, siud e ag èigheachd às! Cearc mòr brèagha anns an sgùil! Cheannaich i a’ chearc don t-sagart. Agus fhuair a’ chearc air falbh.

Agus cò bha dol air an aon trèan ach am ministear a bha againn airson na h-Òrduigheannan agus Mr MacKay, am ministear againn fhìn. Thighearna, cha robh fhios agamsa dè dhèanadh an tè,

<eng>‘Ah, Mistress MacAngus a devil,’<gai> h-uile mionad.

<eng>‘Mistress MacAngus a devil,’<gai> thuirt i ris am ministear.

<eng>‘What did [s]he do to you?’

‘Hen fly away, hen fly twelve shillings away!’<gai>

An ath-mhadainn dh’fhalbh i an-àirde gus an stèisean. ’S ann a bha i fagais air a h-ithe aig an dà chù mòr aig na ceàirdean. Dh’ith iad i. Bha a’ chearc dà thastan deug ri cheannach. Thighearna, bha! ’S ann a cheannaich i a’ chearc don t-sagart. Agus chunnaic mise an rud dol – a bheil thu tuigeil? – mar sin. Agus dar fhuair [ise a h-]anail, leum i às null gus na ceàirdean air taoibh eile an rathad …

[TD 51]

(52) <eng>‘No see piggy’<gai>
Bha an duine sa, chaidh e gus an fhèill am Baile Dhubhthaich airson cuilean muc. Agus dar a bha e tighinn dachaigh, bha am poc leis a’ mhuc air a ghualainn agus thuirt am fear sa ris air an rathad,

‘Dè tha sam poc tha ort?’

‘Tha cuilean muc.’

‘Thighearna, feuch domh e!’

Siud a dh’fhalbh an cuilean às a’ phoc. Bha e cantainn ris a’ bhrogach dh’iarr air fhaicinn,

‘Ò, <eng>piggy off, piggy off. No see piggy any more.’<gai> Leum an cuilean muc às a’ phoc a bha air a ghualainn. Dh’fheuch e don fhear a’ mhuc. Siud a d’ fhalbh a’ mhuc às:

‘Ò, <eng>piggy no see any more.’<gai> Sin a’ Bheurla bha aige: <eng>‘Piggy no see any more.’<gai>

(53) ‘Rinn thu murt!’
Anns a’ bhaile bha seo bha seann duine is bean ann. Bhiodh iad an-còmhnaidh cumail mucan agus creic iad. Agus an là sa chuir a’ bhean a Bhaile Dhubhthaich e, is thug i airgead nota da airson dhol a Bhaile Dhubhthaich ag iarraidh cuilean muc bhiodh aice. À, mionnam air! Dar a ruig eise Baile Dhubhthaich, cha robh muc air an fhèill ach mucan mòr. Dè rinn e ach siud a dh’fhalbh e ’an taigh-sheinnse is dh’òl e h-uile sgilling don t-airgead a bha dol a cheannachd a’ mhuc.

Nis, cha robh airgead aige bheireadh air bus ’an àite eile no trèan. Shiubhail e bho Bhaile Dhubhthaich gu Baile a’ Chnuic. Dar bha e am meadhan— tighinn a-bhàn a’ chnoc sin air uachdar Baile a’ Chnuic, chunnaic dà bhrogach e. Agus anns an t-seann tìm bhiodh siosacotan aca le lìnigeadh dearg taoibh steach iad, flannel a chumadh blàth na maraichean. Is thuirt am fear sa ris am fear eile,

‘A bheil fhios agad dè nì sinn? Canaidh sinn ri Johndie gu bheil e salach, gun do thuit e anns an coup. Agus bheir sinn an t-siosacot deth agus cuiridh sinn an rud dearg a-mach ach an tèid

[TD 52]

e dachaigh gus a’ bhean leis.’

Shiud a dh’fhalbh eise dhachaigh gus a’ bhean is thuirt a’ bhean ris,

‘An d’ robh thu carraid?’

‘Cha robh.’

‘Tha thu làn fuil, ma-thà.’ – bha e dorcha is chan fhaca i glè mhath – ‘Tha thu làn fuil, ma-thà. Mur d’ robh thu carraid, rinn thu murt.’

(54) An t-each a thuit air a’ bhoireannach
Bha sinn dol a-mach gus an t-iasg agus bha an càrn aig Johnson toirt an t-iasg agamsa an-àirde. Is aithne dut an Tulaich? Uill, dar ruig sinn an Tulaich, ’s ann bha spring-cart a-bhàn agus an t-each na laighe air mo nàbaidh, ceann an t-each air mo nàbaidh. Dar thàinig sinn an-àirde,

‘Ò, Thighearna,’ thuirt mi ris an draibhear, ‘an e sin Katie Wilson?’

‘Seadh, Katie Wilson, seadh. Uill, dè nis tha dol bhith deis leatha?’

‘Tha mise dol thoirt an ceann aig an t-each de a corp (1).’

‘À, an e sin thu, m’ eudail? Innsidh tu d’ Anndra, dar thèid thu dachaigh, ciamar a chaochail mi – leis an t-each.’

Choimhead mi ris an ceann aig an t-each. Bha e na laighe tarsainn oirre.

‘Nis, Khatie,’ arsa mise rithe, ‘a bheil thu ag èisneachd rium?’

‘Bios tu marbh fodham.’

‘Cha bhi, no marbh. Cuimhnich! Gheobh mise grèim air an dà chluais aig an t-each. Bheir mi aon dut le mo chas anns an tòin agus tilgidh mi gus an taoibh eile aig an rathad thu, ach cho fada is tha thu fon t-each chan fheagal dut.’

Bheir mi air an dà chluais aig an t-each, thog mi e is thug mi aon dise san tòin is chaidh i gus an taoibh eile. Thàinig i mach. Dh’innis mi di dè bha mi dol a dhèanamh. Uill, cha d’ chuala thu leithid. Àch, bha fad an t-seachdain na pàipearan làn deth.


(1) Bhàrr a cuirp.

[TD 53]

(55) ‘Joe’ an t-each
Anns an t-seann tìm bha duine anns an t-àite seo. Bha each aige agus cha robh biadh ri fhaighinn. Bha an t-each bochd gun biadh. Donas! Is aithne dut poll nam buntàta? Ghabhadh e an dà chas aige, reubadh e h-uile nì don buntàta. Agus dar dh’èireadh iad anns a’ mhadainn, bha iad clìor.

Agus bha e cho eòlach, rachadh e leis a’ cheann steach ann h-uile taigh ann am Baile a’ Chnuic. Joe – diabhal do each bha siud! – bhuineadh e dom fear bha dol a thoirt am bike dut – Canghaiseach, Joe MacAngus – rachadh gus am buntàta agus bheireadh e h-uile nì às, a’ sgrìobadh e le chas. Dar rachadh iad a-mach, cha robh dusan buntàta aca. Rèist, dar rachadh e anns a’ mheadhan-là – bha e cho glic – rachadh e, ‘Hò, hè!’, leis a’ cheann steach anns a h-uile doras ag iarraidh aran. ’S iomadh là bha e aig an doras sa: ‘Seallaibh Joe!’

(56) An t-each a bha aig na ceàirdean
Dar bha sinn dol a dh’Inbhir Gòrdain leis an t-iasg, bha fear sin, bhiodh e cur sinn is an t-iasg is h-uile nì is rachadh e dh’Inbhir Gòrdain còmhla ruinn. Ach bha an Nanna sa – chaidh i bhàn is thàinig i air ais thugamsa,

‘Bell Ann!’

‘Dè?’

‘Cha bhiodh e an Inbhir Gòrdain an-diugh. Cha toireadh na seachd diabhlan an t-each às an stàile.’ – bha iad diabhlaidh math, nis, da – ‘Cha tig e às an stàile, agus tha e bramadaich is cur dheth is cha tig e às an stàile.’

‘Thighearna,’ arsa mi ri mo mhàthair, ‘dè nis? Tha an t-iasg aicesa is an t-iasg agam fhìn—.’

‘M’ eudail, ’s fheàrr dut dhol a-null ach am faic thu dè thachair.’

Chaidh mi null thuice. À, cha tigeadh, ged a chuireadh to—.

‘Uill, chan eil mise dol a challtainn an t-iasg is h-uile nì,’ arsa mise.

Siud mise – agus bhiodh stob aig an doras aige – arsa mise ris, is e san leabaidh,

[TD 54]

[Dealbh]
Isbeil Anna agus fear de na coin aice, sna 1940an is dòcha.

[Dealbh]
Isbeil Anna le cù, Mac, sa ghàrradh aig ‘Nairnview’.

[TD 55]

‘Èirich à sin! Tha diabhal de— an t-each an seo is cha tèid i, cha tig i mach às an stàile, a bheil thu cluinntinn?’

Chuir e an trùsar air is thàinig e mach.

‘Ged a chuireadh tu òr fo gob is cha tig i mach às an stàile is cha chreic sinn an t-iasg.’

Chaidh e steach anns an taigh [a-rithist] – tha seo cho fìor – is ghabh sinn post do stob, stob lodh post bhiodh ann:

‘Tig a-mach à sin, a nighean aig an Diabhal!’

Thighearna, bha i mach air an rathad! ’S ann aig na ceàirdean a bha e (1), agus ’s ann mar siud bha iad toirt an t-each às fo na craobhan:

‘Mac an diabhal, tig a-mach às sin!’

Agus mach thàinig e (1).

(57) ‘Mac’ air chall
Bha aon chuairt, bha cùthan beag, geal agamsa, <eng>West Highland terrier,<gai> agus an oidhche sa dh’fhalbh e agus chan fhaighinn biod deth (2). Cha robh fhios càite an d’ robh e timcheall.

Nis, bha brogach agus bha e aig an dannsadh agus, dar bha e tighinn dachaigh, càite an deach an cùthan ach an-àirde air cnocan feur bha air cùlaibh an taigh agus shuidh e sin. Agus bha e cho geal agus bha am brogach tighinn dachaigh bhon dannsadh is nach fhaca e an cùthan geal. Shaoil leis gur e eachd a bha ann. Siud a dh’fhalbh am brogach fagais air dochair na h-inntinn (3).

Steach an doras leis:

‘Airson Dia, fosgail an doras! Tha eachd air cùlaibh an taigh agaibh!’

Agus cha robh ann ach an cùthan beag, geal agamsa.

(58) Magaidh anns an dorcha
Bha an cùthan beag sa, cha robh e faicinn mi le bhith muigh leis an t-iasg ach, dar thiginn dachaigh, chan fhàgadh e mi, an cùthan. Bhiodh e tighinn gu sìorraidh aig cùlaibh mo shliasaid an sin, aig cùlaibh mo chasan. Agus chaidh mi an-àirde gus a’ bhùth ag


(1) Leugh i.
(2) .i. chan fhaighinn lorg air.
(3) Leugh na inntinn.

[TD 56]

iarraidh gnothaich aig Magaidh Ùistean. Is bha e, an oidhche sa, dh’fhalbh e mach, mar b’ àbhaist, is cha tàinig e dachaigh.

Nis, chaidh mise an-àirde gus a’ bhùth ag iarraidh rudeigin agus bha eise còmhla rium. Dè bha ann ach na brogaich dèanamh po’gun, is aithne dut, agus nach do shaoil leis gur e gunna a bha ann. Leum e steach. Bha leabaidh aicesa anns a’ chlòsaid. Chuir e cheann fon t-aodach is dh’fhuirich e sin le feagal. Thàinig mise dachaigh is thàinig an oidhche is cha robh bloody biod deth ri fhaighinn.

‘Ò,’ thuirt mi, ‘Thighearna, bha e còmhla riumsa an-àirde gu Magaidh Ùistean. Chan eil fhios agam càite an deach e.’

Chaidh Doilidh sa mhadainn an-àirde ag iarraidh gnothaich. Thuirt Magaidh Uistean,

‘Bhail rug Dia mise is cha d’ fhuair mise uiread do feagal leis an cùthan, an donas beag cù agad! Aig trì uairean sa mhadainn thàinig e às a’ chlòsaid – agus cha robh solas agamsa. ’S ann a bha an diabhal beag cùthan ceanna-bhàn, bha e laighe anns an leabaidh fad an oidhche.’

Nach e a bha glic, nis?

(59) ‘Idir, idir’
Anns an t-seann tìm bha cìobair agus bha e anns na monaidhean agus bha geamhradh cruaidh ann is cha b’ urrainn da biadh fhaighinn don teaghlaich. Is cha robh fhios aige dè air an t-saoghal a chreiceadh e anns an taigh airson airgead bheireadh biadh don teaghlaich. Àch, smaoinich e gun creiceadh e an cù – ’s e ‘Idir-idir’ an t-ainm bha air an cù. Thuirt a’ bhean ris dar dh’fhalbh e laighe aig an oidhche,

‘Cuimhnich, a Mhurdo, na creic an cù, bhail thèid a’ chloinn dochair airson an cù! Tha iad dèanamh seòrt do Dia don cù.’

‘Fimireas mi dhol gus an fhèill leis an cù is a chreic e.’

Dh’fhalbh e agus chreic e an cù aig an fhèill agus bha a chridhe briste airson an cù, e fhèin, is thuirt e dar bha e dol dachaigh,

‘Hàch,’ thòisich e air cantainn. ‘àch, chan fhiach an fhèill idir, idir, idir, idir, idir, idir!’ Agus dh’fhalbh e bhon duine a cheannaich e – bha e anns an taigh roimhe.

[TD 57]

‘Gu dearbh!’ [thuirt a’ bhean ris.] ‘Cha tug thu an cù gus an fhèill: tha e uair agus nas motha na uair bho bha an cù aig an taigh.’

(60) An cù bho Norway
Bha cù mòr againn, ‘Nils’, agus thàinig e bho Norway. Aon là bha mi na mo shuidhe aig an teine liom fhìn is boireannach eile còmhla rium, agus thàinig an cù sa steach agus chuir e a cheann air m’ aparan, bhàn air m’ aparan agus, gun canadh tu, cairteal an deaghaidh sin thàinig an duine-uasal gus an doras – ’s e steach seo bha am both agam – is thuirt e rium,

‘Steach seo thàinig an cù agam?’

‘Seadh. Coimhead! Chuir e a cheann air an t-aparan agam.’

Nis, bha iad anns a’ Mhorbhaich is fhuair iad shift air sin ach cha robh iad dol dachaigh a Norway. Cha robh e dol dachaigh. Dh’iarr e orm an cumainn an cù is thuirt mi gun cumainn. Bha an cù agam airson bliadhnachan. Ghabh e turn dona.

NA BÙTHAN

(61) A’ bhùth aig Mr Denoon
Anns an t-seann tìm bha bùth anns an t-àite beag an seo agus – mìle mort! – nach do bhris e agus cha robh fhios aige (1) dè dhèanadh e dh’easbhaidh an t-airgead (2). Siud a dh’fhalbh e sìos timcheall mìle às an t-àite is chuir e anns an dìg e. Agus nis, anns an dorcha dh’fhimireadh e chur ann e. Dar thàinig a’ mhadainn, chan fhaiceadh e am poc. Bhiodh e cur a’ chlach deth is a’ chlach is a’ chlach ach an tigeadh e air am poc agus cha tàinig e riamh air.

Agus thuirt aon fear ris, dar bha sinn dol gus na faochagan,

‘Mr Denoon, dè tha cur bhuaibh dar tha sibh gu sìorraidh tilgeil na clachan dheth mar sin?’

‘Àch, m’ eudail,’ arsa eise, ‘chan urrainn domhse innseadh dut.’


(1) .i. aig fear na bùtha.
(2) .i. an t-airgead a dh’fheumadh e thoirt seachad an dèidh dhan bhùth briseadh.

[TD 58]

[Dealbh]
Isbeil Anna agus a nighean, Doilidh, sna lethcheudan air chùl ‘Nairnview’, a’ deasachadh an èisg airson a reic.

[Dealbh]
Isbeil Anna agus Nils, a cù Lochlannach.

[TD 59]

‘Geall,’ arsa am fear, ‘gur e anns an dìg chuir sibh am poc airgead.’

‘Chan eil fhios agam nach eil thu ceart is chan eil fhios agam a bheil thu ceart.’

Cha robh Gàidhlig aig Mr Denoon. ’S e Beurla a bha aige. Bhuineadh e do timcheall Obar Dheathain. Chan eil cuimhne agam c’às a thàinig e ach thog e a’ bhùth seo shìos am baile. Agus nis, phòs e. Bha cloinn aige. Cinnteach gun deach e tron t-airgead. Dh’fhimireadh e bhith gun deach e tron t-airgead agus siud an t-àite an do ghlèidh e am poc: chuir e am measg timcheall na clachan e. Cinnteach gur e aig an oidhche. Dar thàinig a’ mhadainn, cha robh fhios aige càite an do chuir e e agus bhiodh clach is clach is clach dol ach am faiceadh e an tigeadh e air am poc airgead. Agus thuirt am fear sa ris,

‘Mr Denoon, dè fon Aon-fhear tha sibh dèanamh, gu sìorraidh cur na clachan a-bhàn an-còmhnaidh? Cinnteach gu bheil sibh sireadh mach am poc airgead chuir sibh anns an dìg.’

‘Chan eil fhios agam nach eil thu ceart is chan eil fhios agam a bheil thu ceart.’

(62) An tè nach robh pàigheadh
Bha iad an-àirde gus na h-amhaichean aca – cha robh iad pàigheadh rud sam bith. Agus nis, chaidh iad (1) anns a’ university; bha iad gu math aig sin, h-uile nì. Agus rinn iad eadar-riutha gun toireadh iad còta fur do am màthair airson a birthday. Agus bha mo sheanmhair agus an cousin aice tighinn às an eaglais agus bha bùth aig an tè sa, Magaidh Ùistean, is thuirt i,

‘Coimhead! Georgìna, nan creiceadh iad an còta aice, nan dèanadh iad mìrean don chòta, a bheil fhios agad dè na bhiodh oirre dar bhiodh iad deis?’

‘Dè, m’ eudail?’

‘An coilear a tha oirre timcheall a h-amhaich!’

Cha robh iad pàigheadh am biadh bhiodh aca. Is chaidh iad a chèile is thug iad an còta do am màthair agus, dar thug iad an


(1) .i. a’ chlann.

[TD 60]

còta di, thuirt Magaidh Ùistean ri mo sheanmhair, tighinn às an eaglais,

‘Nan creiceadh iad an còta, nan tigeadh na debtoran ag iarraidh an t-airgead, na bha an còta, bheireadh iad an còta uile don (1) druim aice ach an amhaich.’

(63) An tè bheag anns a’ bhùth
Chaidh tè bheag steach ann am bùth is thuirt i – bha tìm uamhaidh bochd ann – is thuirt i,

‘Tha mo mhàthair ag iarraidh lof aran agus, ma tha e sin at all, ghabhainn caob càis.’

‘À uill,’ arsa eise, ‘gheobh thusa an lof, bhail ’s e <eng>the loaf the staff o’ life,’<gai> – a bheil thu faicinn? – ‘ach dar thig do mhàthair a phàigheadh an leabhar, gheobh thu rud mar càis. Ach chan urrainn do càis dol bhail tha an càis nas àrd na thu fhèin san leabhar.’

(64) Ag iarraidh syrup
Thuirt a seanmhair ri caileag an seo,

‘Siubhail ag iarraidh fiach dà sgilling do shyrup!’

Bha jar aice – bha tumbler aice! Bha tumbler aice. Bha i cantainn,

<eng>‘Tuppence worth o’ syrup, tuppence worth o’ syrup’<gai> mun d’ rachadh e à cuimhne, an leanabh bochd, an tè bheag.

Chuala na brogaich i cantainn, <eng>‘Tuppence worth o’ syrup, tuppence worth o’ syrup’.

‘No,’<gai> arsa eise, <eng>‘tuppence worth, but a yard.’<gai>

Chaidh i gus a’ bhùth agus dh’iarr i yard o’ syrup. Thuirt am fear rithe,

‘Cò chuir an seo thu?’

‘Mo sheanmhair.’

‘Uill, siubhail air ais gu do sheanmhair is innis dhi nach eil sinn creic <eng>yards o’ syrup!’<gai>


(1) den.

[TD 61]

AN EAGLAIS

(65) Ministear gun ghràs
Oidhche na Sàbaid agus dorcha, dorcha mar an sùith, cho dorcha is bha an oidhche. Thàinig an gnog gus an uinneag agam fhìn air oidhche na Sàbaid is cha robh fhios agam dè dhèanainn. Bha e timcheall h-ochd, an deaghaidh mi thighinn bhon t-searmon – timcheall as t-oidhche anns an geamhradh. Cò bha seo ach ministear. Ministear!

Agus choimhead mi mach air an uinneag sin ach am faicinn cò bha ann is leis an dorcha cha robh mi faicinn e. Chaidh mi gus am porch is chunnaic mi gur e am ministear, agus bha a mhàthair còmhla ris. Arsa mise,

‘Dè tha thu ag iarraidh aig an tìm sa air an t-Sàbaid?’

Arsa eise, ‘Tha mi ag iarraidh an taigh aig Hector Hec.’ – A bheil thu cluinntinn? Air oidhche na Sàbaid!

‘Chan ann mur seo (1) tha an taigh aig Hector Hec. ’S ann tha an taigh aig Hector Hec shuas am baile,’ thuirt mi ris.

‘À,’ arsa mise, ‘an d’ robh thu aig an t-searmaid aig an oidhche?’ thuirt mi. ‘Nach eil nàire ort?’ – agus a mhàthair ann – ‘Ministear gun ghràs!’ thuirt mi ris.

(66) A’ coimhead ri Punch
Uill, bha an t-seann boireannach sa, bha i ann an Sasainn coimhead air a nighean agus, dar a thàinig i gus an trèan, chaidh i steach ann an carriage an t-àite an d’ robh ministear. Agus bha am ministear leughadh leabhar – chanadh tu gur e Punch a bha air an leabhar. Agus dar a bha a’ bhean cho sàmhach leis a’ umbrella anns an làimh aice – bha umbrella mòr, fada, anns an làimh aice – agus thuirt am ministear rithe,

‘Mistress, an coimhead thu ri Punch?’

Chuir i an-àirde a’ umbrella:

‘Mo Dhia! Ma dh’fhosgaileas tu putan!’


(1) Mun cuairt seo.

[TD 62]

(67) An Grecian band
Bha ministear anns a’ Mhanachainn – chì thu seo – anns am Free Church agus thàinig fashion steach. Grecian band chanadh iad ris. Bha chainachan anns an t-aodach, cumail a-mach e. Chì thu seann pioctairean leis mar sin. Agus chaidh na caileagan gus an sgadan is thug iad dachaigh sgiortachan le Grecian band anns an cùlaibh.

Agus chaidh iad an-àirde gus an t-searmaid ach an cluinneadh iad dè chanadh e (1). À, bha searmaid airson airgead don eaglais an seo. Dar chaidh iad an-àirde gus an t-searmaid, cha robh nichein aca. À, airgead, airgead, airgead! Agus bha am ministear cantainn carson bhiodh aig caileagan òg Grecian band agus nach d’ robh iad toirt tastan don eaglais, a bheil thu tuigeil?

‘’S e mòran na b ’fheàrr daibh thoirt don eaglais bhail tha an eaglais feum e!’

Dh’èirich an t-seann bodach agus thuirt e,

‘À, dè tha cur bhuaibh? Carson tha sibh bruidhinn air na caileagan airson Grecian bands dar tha iad anns an tòin aig bean am ministear?’

Bha iad anns an tòin aice, anns an sgiort aice, mar càch, an aon rud.

(68) An catechising
Anns an t-seann tìm bha catechising ann. Thigeadh am ministear gu h-uile taigh agus dh’fhimireadh sinn uile dhol gus a’ hall. Agus bha am ministear cur orainn an catechism, a bheil thu tuigeil? Agus bha an duine agam beò agus chaidh an dithis againn suas thuige agus bha seann boireannach an sin gun canadh tu Kate Margaidh – seann boireannach, ach ’s e Crìosdaidh bha innte, bha i gu math.

Agus bha i anns a’ choille briseadh stoban airson a’ mhadainn bheòthaicheadh an teine di. Agus cò thàinig an rathad ach am ministear agus thuirt e rithe,


(1) .i. am ministear.

[TD 63]

‘An e sa choille a tha thu, Kate, agus gu bheil agad ri dhol gus an catechising a-nochd?’

‘Och, chan eil mise dol, Mr MacKay. Chan eil mi dol bhail chan eil aon agamsa. Chan eil cuimhne agamsa orra. Dar bha mi òg—.’

‘Fimireas tu bhith sin. Nis, ged nach tigeadh tu ach cairteal mum biodh sinn deis, fimireas tu bhith siud!’

‘Fuirich thusa! Thèid mi suas gus an t-àite ma chanas tusa nach cuir thu aon orm! Chan urrainn domhse, nis, an catechism a dhèanamh, a bheil thu tuigeil?’

Dar chaidh sinn suas, thuirt am ministear ri Kate,

<eng>‘What’s man’s chief end?’<gai>

‘Mr MacKay, a bheil sibh cur aon ormsa an deaghaidh na thachair eadar-ruinn anns a’ choille?’ (Thuirt eise rithe anns a’ choille nach cuireadh e oirre e.)

(69) An ofrail
Anns an t-seann tìm dar bhiodh iad dol ’an eaglais, leis am bochdas bha anns an t-àite – bha an t-àite cho bochd nach d’ robh teaghlaichean mòr dol ’an eaglais. Bu bhrèagha daibh sgilling an aon chur anns an ofrail. Ach an là sa bha am brogach dol a-steach ’an eaglais agus chuir e làimh na phòcaid agus, an àite chur an sgilling anns an ofrail, ’s ann a chuir e bonn leth-chrun ann. Dar bha e dol steach gus an eaglais e fhèin, thuirt e ris am boireannach sa,

‘Thighearna,’ arsa eise, ‘nach do chuir mi am bonn leth-chrun a tha agam don t-saoghal anns an truinnsear.’

‘Ò uill, siubhail air ais agus innis don duine gun do chuir thu ann e!’

‘Ò, chan eil fhios agamsa ciamar a thèid mi air ais.’

Thuirt am boireannach ris (1),

‘Ùistean, a bheil bonn leth-chrun san truinnsear?’

‘Tha.’

‘Uill, buineas e don brogach sa. ’S fheàrr dut thoirt da e,


(1) .i. ris an èildear.

[TD 64]

[Dealbh]
Cuirm-chnuic aig sgoil shàbaid, Seannduaig 1936.

[Dealbh]
Isbeil Anna air taobh a-muigh taigh na h-ighne aice ann am Baile Dhubhthaich.

[TD 65]

bhail innsidh mi dut còrr. Chan eil an còrr aige don t-saoghal ach am bonn leth-chrun agus bheir – cuireas e sgilling ann.’

‘Ò uill, ma thig eise agus cur an sgilling anns an ofrail, gheobh eise am bonn leth-chrun.’

Is thug e da e.

(70) Na h-Òrduigheannan an Tairbeart
B’ àbhaist daibh, h-uile Dihaoine do na h-Òrduigheannan, b’ àbhaist daibh là chumail mar an t-Sàbaid. Nis, bheireadh an t-èildear bu shine anns an eaglais, bheireadh e mach facal às a’ Bhìoball. Nis, bha agadsa agus bha agamsa, nan canadh sinn gum bu Christians a bha ionnainnsa, dh’fhimireadh sinn thighinn cho fagais ris an fhìrinn is b’ urrainn dut dhèanamh.

Is an uncle agamsa, chaidh e gu na h-Òrduigheannan agus, dar a ruig e Tairbeart, thuirt e ri aon do na [h-]èildearan eile,

‘Nach uamhaidh fada tha iad gun toirt mach an text tha iad dol thoirt a-mach?’

Is cha robh dùrd ma dheidhinn.

Is thuirt e ri fear eile a bha air a chliathaich,

‘Cinnteach nach eil e dol a bhruidhinn idir, gur e sgleò an t-saoghal a tha orra?’

Dh’èirich e. Thuirt e,

‘Tha <eng>life-boat ready,<gai> h-uile nì anns an life-boat ceart ach chan eil stiùir oirre is chan urrainn dith dhol.’

Bha e tron saoghal uile, an rud a thuirt e: nam biodh airgead ann airson an eaglais, bhiodh iad uile strì airson dhol ann, ach dar ’s e Facal Dhia bha ann cha robh dùrd ma dheidhinn. Bheir e air an ad is bha e siubhal is thàinig e dachaigh.

Agus innsidh mi rud eile dut ma dheidhinn. Thug mo mhàthair agus an auntie agam, thug iad [da] uile an t-aodach (1) bhiodh bòidheach air dol gus an eaglais. Agus chaidh e air là na h-Òrduigheannan, bha e dol sìos agus thuirt mo mhàthair riumsa,


(1) thug iad da an t-aodach uile.

[TD 66]

‘Nis, feuch gum bi h-uile nì agad prim bhail tha mi dol a shiubhal mi fhìn!’

‘Ò,’ thuirt mi, ‘pholishig mi h-uile nì tha anns an t-aodach aige glan is chuir mi shift nan tachradh nì air an rathad air.

Dar thàinig eise gus an t-siosacot, ged a gheobhainn an saoghal agus gum faighinn Baile a’ Chnuic is Tairbeart, chan fhaighinn an t-siosacot.

‘Càite a bheil an t-siosacot?’

Is thuirt mise ris, ‘Chan eil fhios agamsa càite a bheil e.’

‘Hàch,’ arsa eise, ‘dh’fhaithnich mi gum biodh rudeigin ann.’

Chùm an Diabhal an t-siosacot ach shear mi leis an geansaidh agus an dickie agus chuir e geansaidh uaine air. Agus creid thusa nach deach e fichead slat, siubhal gus an eaglais, dar fhuair mise an t-siosacot. Agus dh’fhàg e sin agamsa, dh’fhàg e e mar sin agamsa.

(71) Nàbaidhean a’ carraid
Uill, cha robh mise aig an eaglais ach dh’innis iad domh dar thàinig iad dachaigh. Bha dà nàbaidh agus cha robh iad riamh ach carraid bho thàinig iad gu chèile. Cha chluinn thu sin glè thric! Rachadh an nàbaidh agamsa tron mhuir airson mi: bha i seo an-diugh dèanamh h-uile nì b’ urrainn di dhèanamh domh.

Agus, Thighearna, dar bha an tè eile gabhail oirre gun d’ robh i gu math agus, dar bha i dol mach gus am bòrd (1), ’s ann a chuir an randie eile mach a teangaidh cho fada ri sin oirre — an nàbaidh’ aice – chuir i mach a teangaidh cho fada ri sin oirre. Chaidh sin tron dùthaich mar teine.

(72) An uaigh dochair
Bha mo sheanair is mo sheanmhair – bha àite anns a’ chladh anns a’ Mhanachainn aca. Bha caileag anns an t-àite againn is chaochail i. Caileag glè, glè nice a bha innte. Agus fear do na h-èildearean aig an eaglais, chuir e a’ chaileag anns an t-àite a bhuineadh duinn agus cha robh gnothaich aige a dhèanamh sin.


(1) .i. aig na h-Òrduigheannan.

[TD 67]

Cha robh agamsa ach dhol gu duine uasal a dh’iarraidh air dè dhèanainn.

Thuirt e riumsa,

‘Siubhail thusa gu Conon agus gheobh thusa an duine a dh’fhosgaileas an uaigh aig an uncle agad dar tha an t-ainm aige air a’ chiste aige. Agus, rèist, chan eil an còrr agad ach thoirt a’ chaileag às.’

‘Uill,’ thuirt mise, ‘cha toir mi a’ chaileag às, ach thèid mi air adhairt gu Conon gus an duine sin.’

Bha agam ris an duine a phàigheadh gus a’ Mhanachainn – ’s iomadh rud a thàinig mi troimhe. Dar chuala am fear [an t-èildear] gun d’ robh mi dol a Chonon ag iarraidh an duine sa,

‘Hàch,’ arsa eise, ‘’s fheàrr domhse toirt an-àirde e bhail tha mi smaoineachadh gu bheil mi dochair.’

Thuirt mi ris am ministear agam,

‘Cuimhnich seo, Mr MacKay! Ma bhios e ag ùrnaigh anns an t-àite am bi eise (1) no san eaglais, thèid mi mach às an eaglais. Agus ma dh’iarras neach orm carson a chaidh mi mach, innseas mi dhaibh!’

(73) An seann seacaid aig a’ mhinistear
Bha sale o’ work ann is thuirt mi ri Jess anns a’ mhadainn,

‘Feuch am faigh thu rudeigin chuireas tu air an stàile. Chan eil thusa ag iarraidh nì.’

‘Ach gheobh mise rudeigin chuireas ceart thu,’ [thuirt ise.]

Is, Thighearna, bha ise aig Beauly – a bheil thu faicinn? – is thuirt a piuthar riumsa,

‘Dar thig thusa aig Invergordon, leumas tu às an trèan. Iarr air am piuthar an sgùil aice! Bios fhios againn dè fhuair i.’ – Bhail cha tug i còmhla rithe anns an trèan idir e.

Thàinig sinn gu Inbhir Gòrdain is tha tìm an-còmhnaidh sin. Thuirt mi nis ri guard,

<eng>‘Here, give me that creel! She has a parcel of mine.’<gai>

Thilg e nis am parsail domh. Dar a dh’fhosgail—


(1) .i. san àite àbhaisteach aige.

[TD 68]

‘Ò, Thighearna nan Gràst, an e seo uile a fhuair thu?’

‘’S e.’

Bha mìle coilear fasta ri sin aige le safety-pin anns an rud. Dar bha sinn dol mach aig Delny, bheir Bella Johndan air an còrda aig an rud is dh’fhosgail i an uinneag is thilg i an t-seacaid a-mach. Bha bean an ath-dhoras:

‘À,’ thuirt i, <eng>‘a man went oot.<gai> Fimireas mi—.’

‘Od! À, na bean ris an trèan!’

Shaoil leis a’ bhean gur e duine a leum às an trèan.

(74) Duine nach robh siubhal ceart
Uill, bha duine anns am baile an seo is bha an duine gasta. Is chaochail e. Cha robh hearseachan dol anns na làthachan sin. Bha iad dol gus a’ chladh is – bha an ciste air na guaillean aig na daoinibh. Is thuirt an duine an seo ris an duine eile seo,

‘Uill, ’s e duine gasta bha an Dòmhnall.’

‘Ò, chan eil mise ràdh nach robh e na d[h]uine gasta ach cha robh e siubhal ceart.’

‘Gu dè bha ceàrr?’

‘Uill, phòs e dar bha e an duine òg (1). Cha robh aige ach dà chloinn. Bu chòir deichnear bhith aige!’

‘Uill, ’s e t[h]oil fhèin bha sin.’

‘Chan e, no t[h]oil fhèin! Cha robh aige ach an dà chloinn: bu chòir deichnear bhith aige. Bha e pòsta airshon còig bliadhna fichead. Cha robh ann ach a dhà. ’S e peacadh mòr tha an sin an sùilean Dia!’ (ÙR)

(75) ‘Bu tu mo ghlug!’
Bha seann boireannach dol ’an eaglais aon mhadainn is chaidh i gus a’ phreas is chunnaic i leth-botal uisge-beatha anns a’ phreas. Is thug i bhàn i. Is thug i an cork às is chuir i siud ris a’ bheul. Is chuir i siud a-bhàn is thuirt i rithe fhèin,

‘Àch, dè an donas feum tha an eaglais dol (2) domh!’ Is:

‘Bu tu mo ghlug – cha b’ e guth a’ mhinistear!’ (ÙR)


(1) Leugh na dhuine òg.
(2) .i. dèanamh.

[TD 69]

(76) A’ gabhail an Leabhar
Anns an t-seann tìm bha bochdas uamhaidh ann: thuirt a’ bhean ris an duine,

‘Feuch an tèid thusa a-bhàn gus am bùidsear am faic thu am faigh thu cnàimh. Nìos e soup no rudeigin don teaghlaich.’

Dar thàinig eise steach, bha eise (1) gabhail an Leabhar airshon an oidhche mar a b’ àbhaist.

Is thuirt i ris (2),

An d’ fhuair thu nì?’

‘Ò uill,’ arsa eise, ‘[A’ SEINN] “tha an ceann sin, na casan fom bòrd”!’

(77) An dà chraobh
Bha brogach is caileag [ann], agus màthair am brogach, ’s e Free Presbyterian bha innte, is cha robh i ag iarraidh a mac phòsadh a’ chaileag. Agus chaochail a’ chaileag is chaochail am brogach. Chuir iad craobh air a’ bhrogach agus craobh air a’ chaileag. Thachair sin ann an Stornoway. Dh’fhàs an dà chraobh cho àrd gun d’ robh iad coinneachadh a chèile.

Mur deach am boireannach don saoghal (3), thuirt i,

‘Ged nach eil sinn pòsadh air an talamh, bidh sinn cuideachd an Nèamh.’

Agus bha iad.

A’ BHUIDSEACHD

(78) Leigheas airson foinneachan
Aig cùlaibh an taigh aig Daisy Tarail tha dhà no thrì chlachan ann. Ach tha aon chlach ann agus chanadh an t-seann fheadhainn nam biodh foinneachan, nì do foinneachan (4) air t’ aghaidh no nì air na làmhan agad, nis, rachadh tu gus a’ chlachag. Is tha bùrn innte tron geamhradh agus tron samhradh agus chuireadh tu air na foinneachan e, am bùrn, agus cha bhiodh e fada ach am biodh tu clìor diubh.


(1) .i. am bùidsear.
(2) .i. ris an duine aice nuair a thill e.
(3) den t-saoghal, .i. bhon t-saoghal.
(4) gin de dh’fhoinneachan.

[TD 70]

(79) Uisge airgid
Bha bobhla mòr fiodh aca agus bhiodh leth-chrun anns am bobhla agus, rèist, bhiodh sia sgilling anns am bobhla agus bonnan trì sgilling anns am bobhla. Bheireadh iad sin dut a dh’òl agus nan fhastadh an t-airgead ri tòin am bobhla ’s e buidsidheachd a bha ann, buidsidheachd. Nan fhastadh an t-airgead gu tòin am bobhla, bhiodh fhios aca, rèist, gur buidsidheachd bha deis dut – a bheil thu tuigeil? – agus, nis, rachadh e tron àite.

(80) A’ bhana-bhuidse
Dar bhiodh iad dol gus a’ mhuir agus a chitheadh iad am ministear, rachadh iad dachaigh. Cha d’ rachadh iad gus a’ mhuir dar a choinnicheadh iad am ministear.

Nis, corr uair choinnicheadh iad boireannach nach d’ robh gu math (1) – rachadh iad dachaigh agus cha d’ rachadh iad gus a’ mhuir. Bha fear eile dol sa mhadainn a dh’obair agus chunnaic e an geàrr sa air an rathad agus thuirt e,

‘Ò, Thighearna,’ arsa eise, ‘nam biodh mo ghunna agam!’

‘Dè bha thu dol dhèanamh?’ bhruidhnich i. ‘Dè bha thu dol dhèanamh ged bhiodh do ghunna agad?’

‘Dol a chur am bullet ionnadsa!’

(81) An nota a chaidh air chall
Bha mi creic iasg an Inbhir Pheofharain agus bha mi toirt iasg don tè h-uile seachdain ach an ruitheadh e an-àirde timcheall mìos, a bheil thu tuigeil? Agus dar bha i toirt an t-airgead domh, thuirt i riumsa,

‘Ò, gu dearbh, chan eil fhios agamsa ciamar tha mi toirt an nota dut, bhail tha mi feum an nota!’

‘Ged a feumadh tu no nach feumadh do chac, fimireas an nota a chur an sin – tha an t-iasg agamsa ri chreic.’ – A bheil thu cluinntinn? Bhail tha e cho fìor!

Nis, bha seann bodach air an t-sràid an seo, bha e à chiall


(1) .i. tè dhona, a dh’fhaodadh a bhith dochaireach, cronail.

[TD 71]

airson biosgaidean cruaidh agus b’ àbhaist domh fiach tastan a bhiosgaidean thoirt dachaigh da. Agus chaidh mi steach gus a’ bhùth is thuirt mi ris am fear,

‘Feuch an toir thu dà bhiosgaid domh!’

Agus thug mi nota da – an creid thusa?

Tha mi ag innseadh dut: dar ruig mise an taigh choimhead mi dè an t-airgead a rinn mi – a bheil thu tuigeil? – leis an t-iasg. Diabhal mi fhìn, bha mi clìor nota! Bana-bhuidse an donais a bha innte. Agus chaill mi nota bu chòir duinn fhaighinn airson an t-iasg.

(82) ‘Carson a dh’fhàg thu Dan?’
Bha sinn dol a Yarmouth agus càrnan bha toirt an-àirde sinn gus an stèisean. Agus a’ chaileag sa – bha iad dol a phòsadh cho fada is bha iad cuideachd (1) – agus dh’fhàg an tè am brogach. Dar bha sinn anns an càrn, thuirt màthair am fear. Thàinig i mach [thugainn]:

‘Càite a bheil sibh dol?’

‘Gus an sgadan.’

Thuirt i ris a’ chaileag, ‘Carson a dh’fhàg thu Dan agamsa? Bha Dan còmhla riut fad nam bliadhnachan. Dè an reason a dh’fhàg thu mo bhrogach còir-sa, Dan?’

‘Chan eil gnothaich agaibh ris. Dè do ghnothaich?’

‘Tha gnothaich agam: gun caomh liom mo mhac agus tha e rathadeigin croibeach, no chan eil e ceart bhail dh’fhàg thu. Ach coimhead! Bhiodh tu cho math thighinn a-bhàn às an càrn agus a phòsadh bhail bloody nì (2) nì thu!’

Agus dar bha na h-Òrduigheannan ann, chuir mo mhàthair fios thugamsa a Yarmouth chur dachaigh ad di chorrespondadh ris an cota. Uill, Joe, cha do rinn sinn na phàigheadh sin, maille ri ad! Bha agam ri sgrìobhadh gu mo mhàthair:

‘Cuir nota domh, bhail chan eil airgead agam cheannas ad dut.’

Thàna sinn dachaigh mar sin.


(1) .i. a’ falbh le chèile.
(2) .i. a chionn ’s nach dèan thu dad idir (de chosnadh).

[TD 72]

Agus thuirt an t-seann bitch,

‘Tha e cho math dut thighinn a-bhàn agus a phòsadh bhail cha dèan thu nì an t-àite a bheil thu dol!’

(83) An ìomhaigh
[Rug caileag san àite leanabh dìolain do bhrogach agus, nuair a dh’ainmich i e mar athair dha, ’s ann a loisg a chàirdean ìomhaigh dhith.]

Bha am brogach leis a’ chaileag sa. Dh’fhag e a’ chaileag. Phòs e boireannach eile. Agus cha robh e nas motha na còig no sia bliadhna – bha an leanabh timcheall còig no sia bliadhna – rinn iad effigy le seacaid agus seàla mòr air a ceann is chuir iad a-bhàn anns a’ mhuir air creig i. Chuir iad spong rithe.

Phòs am fear – dè dhèanadh sin air a’ chaileag? Agus cha robh e trì bliadhna pòsta dar chaochail a’ bhean aige.

Bha e air a’ yacht aig Baile nan Gobhainn còmhla ris an duine-uasal. Thàinig e don yacht – thachair rudeigin ris: thàinig a chuinnseas air ais air; thàinig e dachaigh gu Baile a’ Chnuic. Nis, bha a’ bhean aige marbh. Phòs e an tè aig an d’ robh an leanabh. Bha seachdnar a theaghlaich aige. Bha e anns a’ phrìosan cho tric is tha an fhalt air mo cheann, ach thàinig a chuinnseas air ais air.

Bha cùidseachan fiodh dol an uair sin anns na ceàrnaidhean – a bheil thu faicinn? – an àite seathraichean, agus thilg e am brogach aige – bha (1) an t-seann auntie bha togail e, bha i muigh aon là agus thàinig e – thilg e an leanabh aige, leis an Diabhal a bha ann, agus thachair rudeigin don chas aig a’ bhrogach: bha e crùbach riamh.

Bha am brogach sin an Dundee le long mòr aige – ’s e caiptean bha ann an deaghaidh sin. Chaochail athair is cha tàinig e gus an tiodhlacadh. Is thuirt mise – thigeadh e an-còmhnaidh seo,

‘Ò, Dhàibhidh, m’ eudail, tha sin cruaidh. Carson nach tàinig thu gus an tiodhlacadh aig t’ athair?’


(1) Leugh ’s i.

[TD 73]

‘Bell Ann,’ arsa eise, ‘’s ann aig Dia tha fhios ciamar bha mi fuireachd còmhla riutha. Cha robh gaol agamsa do m’ athair nas motha na bha do cheàrd bha dol (1) an rathad!’

(84) An neapaig san t-seann seacaid
San t-seann tìm bha brogach is caileag agus bha iad an-còmhnaidh cuideachd ach, nis, dh’fhalbh a’ chaileag gu deas gu muinntireas agus choinnich i fear eile agus phòs i e. Bha am brogach, bha e fagais air gun do bhris e chridhe airson i. Agus dè rinn e ach dh’fhalbh e gus an t-seòladh le briseadh cridhe agus tha mi creideil gun d’ robh fagais air deich bliadhnachan mun tàinig e dachaigh agus phòs e caileag à Baile nam Bruthach is dh’fhalbh e gus an t-seòladh rithist. Agus dar dh’fhalbh e gus an t-seòladh rithist sin aigesa, bha e air a bhàthadh fagais air Ceanna P[h]àdraig. An t-athair is a’ mhàthair, cha robh fhios aca càite an d’ robh e bàthte agus bha cùram uamhaidh orra ciamar a thachair e ann an nì (2): cha d’ chuala iad ceart ciamar a thachair e.

Agus nach tàinig e ann am bruadar gus an tè bha e dol phòsadh an tòs, gus a’ chaileag a bha aige, agus thuirt e rithe,

‘Gheorge’ – ’s e Georgìna a bha oirre ach ’s e ‘George’ thuirt e rithe – ‘George, an tèid thu m’ athair (3) is mo mhàthair is innis daibh gu bheil seachd fathom do uisge air uachdar mo chorp aig Ceanna Phàdraig?’

*

Thàinig e oidhche [eile, a shealltainn air mo mhàthair]. Bha tobha aige. Bha e cur an tobha timcheall a h-amhaich is thuirt e – thug e an tobha di,

‘An tèid thu gu m’ athair is gu mo mhàthair. Innis daibh gum faigh iad neapaig anna mo phòcaid [anns an t-seacaid] tha air an tarraig air an doras a-muigh.’

’S e tìm na h-Òrduigheannan a bha ann is thuirt Dànaidh [a bràthair] rithe,


(1) falbh.
(2) ann an dòigh.
(3) Airson an tèid thu a m’ athair.

[TD 74]

‘Cha tèid sinn gus na h-Òrduigheannan. Thèid sinn ’an t-àite an d’iarr (1) e.’

Dh’fhalbh mo mhàthair agus an uncle agam a’ siubhal agus bha trì mìle aige agus nas motha.

‘À uill,’ thuirt a’ bhean, ‘shin uile na bhuineadh da, an seann seacaid aig an taoibh steach sin, air tarraig sin is chan eil nichein ann.’ Dar dh’fhalbh mo mhàthair gus an t-seacaid bha an neapaig [ann]. Chan fhaca mo mhàthair e tuillidh an deaghaidh sin.

(85) An radan san t-shed
À, ’s e uncle domhse bha sin, anns an t-seann tìm. Tha mi credeil gu bheil trì fichead bliadhna is a deich bhon uair sin, agus an còrr. Tha, is an còrr. Uill, fuirich ort! Dar bha mise na mo bhalachan bheag, timcheall còig bliadhna, no ceithir, bha e fuireachd air a chùlaibh sin – air cùlaibh an t-àite a bheil am bungalow sin, air an t-sràid air a chùlaibh. B’ àbhaist domhse dhol a-staigh chèilidh agus thuirt a nigheanan rium,

‘Tha radan anns an t-shed. Tha baraille sgadan staigh sin i tha iad [na radanan] ag ithe iad.’

Is dh’fhaighnich e riumsa rèist,

‘A bheil trap agad da, trap rabaid? Agus bidh sinn setigeadh i.’

Shetig sinn an trap: chuir sinn a’ phìos feòil innte no rudeigin. Is dar thàna an ath-mhadainn – cha robh an t-seann duine ag èirigh gum biodh am meadhan-là ann – chunnaic mise e muigh siud … na sheasamh. Bha e muigh gabhail smoc an deaghaidh èirigh. Meadhan-là. Thuirt mise,

‘An robh sibh anns an t-shed fhathast?’

‘Cha robh!’ he says – ‘Bha!’ he says. ‘Chan eil nì san trap. Leigidh sinn dith gu seasamh na mara.’

Nis, bha sin all right.

An ath-mhadainn dh’fhaighnich mi ris san t-seann tìm, meadhan-là,


(1) Leugh a dh iarr.

[TD 75]

‘An robh sibh [aig] an trap?’

‘Bha. Tha e air a cheanna mòr sin an-diugh! (1)’ (US)

(86) Teip dubh
Dar a bha mise na mo leanabh, bha mi glè bhochd is bha mo sheanmhair is mo mhàthair coimhead na mo dheaghaidh. Thàinig seann boireannach staigh gus an taigh is thuirt i ri mo mhàthair,

‘Cionnas tha am balach a-nochd?’

‘Chan eil nì ach gu bheil e ann.’ Is chaidh i mach.

‘Càite a bheil sibh dol, Sheun?’

‘Och, cha bhi mi fada.’

Is chaidh i shuas a’ bhaile (2) is chaidh i staigh gu seann boireannach bha sin.

‘Ò, an e seo thu fhèin?’

‘’S e.’

‘Dè do naidheachd a-nochd? Cionnas tha an fhear beag a-nochd?’

‘Uill, bha mi staigh an-dràsta is bha e na shuidhe sa chreathall glocadaich, is dh’ith e truinnsear lite, an cuala tu, ag ithe (3) paidhir each agus—.’

‘Ò, is math sin! Uill, gu dè tha e feum mise cumail seo air mo s[h]liasaid nis!’ Is thog i a sgiort, bhris i an teip dubh bha air ceangail ris an sliasaid is thilg i ’an teine e.

‘Gu dè tha e feum mise bhith cumail sin air mo shliasaid nis!’ Dh’eirich Sheun (4).

‘Tha thu falbh mar-thà?’

‘Ò, cha robh cuimhne agam air na (5) snoitean agam – bios mi air ais ann am mionaid.’

Is dar chaidh i mach, thàinig i staigh gus an taigh aig mo mhàthair. Thuirt i ri mo mhàthair,

‘Cionnas tha an fhear beag nis?’


(1) .i. Bha e ri fhaicinn an latha sin, ceann an-àirde. (’S e gnàthas-cainnt a bha ann an seo, a rèir choltais, ach cha chuala mi ach an uair seo e.)
(2) Leugh suas am baile.
(3) Leugh a dh’itheadh.
(4) Leugh Seun.
(5) Leugh an.

[TD 76]

‘Uill, cha robh thu deich slat bhon taigh dar dh’èirich e anns a’ chreathall is bha e glocadaich.’

Chuir i a shùil (1) air an leanabh. Bha mise cho brèagha dar bha mi beag is chuir i a shùil (1) orm. ’S e sin rinn ise: cheangail i an teip an seo air an sliasaid aice. Agus dar a bhris i e, theirig an tinneas. (ÙR)

AN T-SLÀINTE

(87) Na dealachan
Dar bha mise òg – bha mi timcheall ceithir bliadhna deug – b’ àbhaist domh dhol bhàn gus an Lòn ag iarraidh am bainne againn. Rachadh sinn gus a’ chroiteag bheag sa agus bha seann boireannach ann ’an canadh iad Màiri. ’S e Artair Ros, ’s e sin an uncle aice – bha e na èildear anns an Eaglais Shaor agus ’s e bàrd a bha ann agus dhèanadh e amhran do glè bheag (2). Bha criomag talamh aice. Bha dà bhràthair aice, Uilleam agus Ailidh. Bha bò anns an taigh aca agus bhithinn-sa ag iarraidh bainne: gheobhadh sinn fiach sgilling an-àirde sin bhail bha lite is bainne againn h-uile là.

Agus bha jar mòr aice san uinneag. Cho fada is bha ise toirt duinn am bainne, bhiodh sinn coimhead ris an jar agus bha na rudan beag dubh sa, leithid gum biodh iad ann am bùrn no rudeigin. Agus dè bha san jar ach leechachan. An-dràsta, nam faigheadh neach srac, chuireadh iad leech ris an sin agus bheireadh e an fhuil dubh diubh. Uill, bhiodh sinn coimhead ris an jar agus chanadh Màiri ruinn an-còmhnaidh,

‘Bithibh coimhead ris an jar, ceart gu leòr, ach, airson an Aon-fhear! na cuir do mheur an gaoith da!’

Bha iad cho beag nach b’ urrainn dut faithneachdainn gum biodh e ann – rudeigin le fuil a bha ann san jar còmhla riutha is bha iad beò air sin.

Chanadh ise, ‘Cuimhnich, m’ eudail! na cuir do mheòir a-bhàn, bhail marbhas tu iad. Agus tha sin glè fheumail do neach bhios air a chiùrradh.’


(1) Leugh a sùil.
(2) a-mach à glè bheag.

[TD 77]

Shaoil leinn a-riamh gur e iasg a bha ann. Bha e san jar agus bha e swimigeadh sin. Cho fada is bha i toirt a’ bhainne, bhiodh sinn coimhead ris.

(88) An leigheas air an at-sgòrnain
Dar bha Doilidh òg bha brownkatis oirre agus bha i na shuidhe (1) là-eigin aig an teine agus cò thàinig steach gus an taigh ach ceàrd – bana-cheàrd. Bha i creic na branndairichean agus thuirt i riumsa,

‘Ò, m’ eudail,’ thuirt i, ‘tha brownkatis air an leanabh sin.’

‘Ò,’ <eng>I said,<gai> ‘tha i dona leis am brownkatis.’

‘Uill,’ arsa ise, ‘innsidh mise dut cure ma chuireas tu oirre i,’ arsa ise. ‘’S aithne dut am pàipear tha iad cur air parsailean?’

‘’S aithne.’

‘Uill, cuir dà phàipear do sin gu chèile agus thoir toll air an dà phàipear agus cuir oirre e: caob dom pàipear a dhol air a cùlaibh agus a’ chaob eile air a beulaibh. Agus thig mise air ais ann an trì mìosachan is bios i cho math riumsa.’

‘Ò, Thighearna, mòran taing dut,’ thuirt mise. ‘Bheirinn an saoghal uile gum biodh i clìoras deth.’

Agus, nis, bha agam – dar bha an doctair examinigeadh a’ chloinn anns an sgoil, chanadh i riumsa is mi dol a-mach,

‘Mother, nach fhuirich thu aon leth-là ach an tèid thu còmhla riumsa an-àirde gus an doctair? Tha na cloinn eile faicinn mise leis am pàipear donn orm.’

‘M’ eudail, fimireas e bhith ort bhail cha bhi thu ceart – cho fada is tha thu dh’easbhaidh iad.’

Chaidh i an tìm sa an-àirde gus an doctair agus an nurs is thuirt mise ris an doctair – chuir mi line còmhla rithe an-àirde gus an nurs gun cuireadh i steach ann an rùman i agus an doctair agus gum faiceadh an doctair gun d’ robh i ceart. Reub an doctair am pàipear is thug e – rinn e fold mar parsail e. Agus fhuair i clìoras [deth] agus ’s e bana-cheàrd a dh’innis domh.


(1) Leugh na suidhe.

[TD 78]

(89) ‘Chan e seo mo làimh-sa!’
[Choinnich Isbeil Anna ri tè san ospadal nach robh ag aithneachadh a làimhe fhèin le cho geal is a bha i nuair a chaidh am plàst a thoirt dhith.]

Bha là beautiful ann is bha mo sandals orm is nach do shlaoid an sandal is dh’fhalbh mi air mo cheann is bhris mi mo làimh. Agus, nis, bha agam ri dhol – thàinig an ambulance ag iarraidh mi – bha agam ri dhol trì no ceithir uair gus a’ hospital le mo làimh. Dar a ruig mi, an là sa, bha seann boireannach an sin agus bha i glanadh a làimh is thuirt i riumsa,

‘Bell Ann!’

‘Dè, nis?’ thuirt mi rithe.

‘Àch, chan e mo làimh idir a tha ann. Chan e, chan e mo làimh idir a tha ann.’

‘Thighearna,’ arsa mise, ‘ciamar nach e do làimh a tha ann?’

Thuirt an nurs,

‘An tug sinn an làimh dìot? Cinnteach nach eil thu glic! ’S e do làimh fhèin a tha ann. Airson Dia glan do làimh agus bi dol às! Bi dol a-mach às an rathad, bhail tha thu amaideach!’

(90) Aig an fhiaclaire
Dar bha mise dol a dh’Inbhir Pheofharain, bha mi toirt salmon gus an fhear aig na fiacailean agus cha tug a’ bhean aige riamh fiù ri còta bhiodh orm ged bhithinn fliuch. Chaidh mise a-steach, nis, airson na fiacailean fhaighinn às. Ach dar chaidh mi steach, ’s ann bha caileag na laighe air an cùidse – bha i ann an gas – ’s e le gas bha e toirt na fiacailean às — lodh gun d’ robh i gu tinn leis an gas fhuair i. Thàinig seann bodach às an Eilean Dubh steach airson an dentist thoirt na fiacailean às.

Dh’iarr e orm c’às a bha mi.

‘À Baile a’ Chnuic, àitean beag anns a’ Mhanachainn.’

Chuala e an dentist cantainn, nis, <eng>‘Are you all right now, Molly? Are you all right?’<gai> Bha e dùisgeadh i às an gas.

Chuir e [am bodach] am boineid aig mo chliathaich is thuirt e riumsa,

[TD 79]

‘Bhean,’ arsa eise, ‘an e mar sin tha e toirt na fiacailean asad?’

‘Tha mi creideil gur e, leis na fiacailean mòr a tha ionnad fhèin.’

Bha am boineid air mo chliathaich is thog e am boineid.

‘Thighearna,’ arsa mise, ‘chan eil thu cur boineid ort airson na fiacailean thoirt as?’

‘Chan eil mise, ach tha mi dol a-mach. Chan fheadar nach e mar sin tha e dol dhèanamh mise. Chan eil e dol a reubadh mise.’

‘Càite a bheil thu dol?’

‘Mach an t-sràid!’ thuirt e ge-ta.

Thuirt an dentist riumsa,

‘Càite an deach an duine?’

‘Mach an t-sràid. Ghabh e feagal. Dar thuirt thu rithese, <eng>“Molly, are you all right?”<gai> bha feagal air gur e mar sin bha thu toirt na fiacailean as.’

Thog e am boineid is air adhairt chaidh e.

Choinnich e mise air an t-sràid is mo bheul le fuil:

‘Is tu bha na t’ òinnseach. ’S fheàrr dut na seann fiacailean a bhith ionnad na sin!’

(91) Am fiaclaire an Stronsay
Bha sinn aig an sgadan an Stronsay agus chaidh sinn – mi fhìn agus boireannach eile – chaidh sinn ag iarraidh peile bùrn bhàn gus am pump. Chaidh sinn a-bhàn; cò choinnich sinn ach brogach, agus bha e cho uasal – chan e boineid ach ad air is h-uile nì, leis an rudan (1) slaoid ann (2).

Agus thuirt mise ris, ‘Dè an job a tha agad?’

‘Ò,’ thuirt e, ‘tha mise na mo dhentist — toirt mach na fiacailean.’

‘Ciamar tha thu cho dorcha ri seo?’

[Greiseag an dèidh sin,] bha e dà dheug air an t-uaireadair. Aon do na brogaich bho Inbhir Narann, bha e na shuidhe is thuirt mi ris,


(1) Leugh leis na rudan.
(2) a’ slaodadh rithe.

[TD 80]

‘Nam faiceadh tusa an lad a bha agamsa a-raoir is tha e anns a’ hotel!’

‘Dè an seòrt shape a tha air?’

Dh’innis mi da. Fuirich thusa, nis: aon do na caileagan, bha i marbh leis a’ chnuimh, is dh’innis mise di mu dheidhinn am fear sa agus thuirt mise rithe,

‘Ma dh’iarras tusa ann an tìm, bheir e na fiacailean asad.’

Agus na leapachan a bha againn, bha an leabaidh sa [an leabaidh aig a’ chaileag] air uachdar an leabaidh [agamsa], a bheil thu tuigeil? Bha dà leabaidh ann agus thuirt mise ris am brogach sa à Inbhir Narann,

‘Ò, nam faiceadh tu am blos do fear bha agamsa oidhche a-raoir!’

‘Ò,’ arsa eise, ‘fuirichidh mi ach am faic mi cò e.’

Thighearna, dar thàinig am fear [eile] an-àirde,

‘Thighearna,’ arsa eise [fear Inbhir Narann], ‘chan e dentist tha sin, ’s e cook anns am Britannia (1).’

Thòisich an tè bha aig an leabaidh,

‘Bugger an donais!’ thuirt i. ‘Tilgibh mach e! Na toir càis no aran no teatha da! Tilgibh mach air an doras am bugger.’

AM PÒSADH

(92) An oidhche ron phòsadh
Ach an oidhche mu[m] pòsadh i, bha cùdainn bùrn le leth-chrun. Bha an leth-chrun [ann], is bha sgilling, is bha cinderan às an teine agus tarraig is fàinne boireannach. Rachadh, nis, na caileagan bhàn anns a’ chùdainn feuchainn dè gheobhadh iad. Nam faigheadh iad an cinder – bha aon falt bhuineadh don bhrogach, bha e anns an cinder – nis, bha thu dol a phòsadh am fear sin.

Agus, nis, am fàinne: cha robh thu fada ach am biodh tu dol chur am fàinne ort; luck anns an tarraig agus luck anns a’ ghuail. Cha robh an còrr ann. Cha robh copar idir ann. Ach ’s e na


(1) ainm taigh-òsta.

[TD 81]

caileagan bha dol gus a’ phòsadh rachadh air an glùinean; bha ise cinnteach don duine, bhail bha ise pòsta, canaibh, màraich.

(93) Diabhlaireachd air oidhche a’ bhainis
Ach [a’ bhean,] bha iad cur an sùith air a casan, cur an làimh an-àirde anns an t-similear is chuireadh iad sùith oirre. Sin an rud bha ann.

Mur do phòs mo bhràthair-chèile – bha e pòsta ri caileag à Baile an Todhair – bha mi fhìn agus Willie, mur do phòs sinn, thug sinn na boltachan anns a’ mheadhan às [an leabaidh]. Dar chaidh i an-àirde anns an leabaidh bha i thurad agus bha an duine bhàn anns an toll air a thòin anns an leabaidh. ’S ann bha i còineadh is cur an taigh dith.

(94) Am prèasant aig a’ phòsadh
Bha seòrt do gloidhc an seo – chan e gloidhc bu chòir domh chantainn. Bha i pòsta an seo. Ach rachadh sinn air Disathairne gus an tè bha dol phòsadh agus bheireadh sinn dhà no thrì thastanan mar sin di na làimh: dar bheireadh i drama duinn, bheireadh sinn rudeigin di na làimh-se, tastan no dhà. Dè rinn mise ach – donas mi fhìn! cha robh mi smaoineachadh gur e bha ann – thug mise an-àird e agus cha do choimhead mi: ’s e bonn-a-sia bha agamsa.

Aig an oidhche, thàinig aoneigin a-steach gus an taigh againn agus thuirt e,

‘Diabhal! It’s rumpus bha shìos aig Billy Bonnie!’

‘Carson?’

‘Thug aoneigin bonn-a-sia di an àite airgead is tha i dol fagais air à a ceann a-mach (1) leis am bonn-a-sia fhuair i.’

(95) Na deargadan
Bha mi na mo bhridesmaid aig C—— am Bun Ilidh – aig màthair an tè sin. Bha an taigh aca làn deargadan agus bha h-uile builg orm cho mòr ri sin leis na deargadan, h-uile


(1) às a ceann.

[TD 82]

builg cho mòr ri sin! Agus an duine-as-fheàrr aige, dh’innis mi da – bha mise dèanadaich le mo dhruim (1). Thighearna, bha e air ithe leis na deargadan, sgròbadh gu bàs! Ò, dar dh’èirich mise anns a’ mhadainn, bha h-uile builg air h-uile àite air mo chorp. À, nàire! Chan eil fhios agamsa càite an d’ robh e, ach bha an leabaidh cur thairis. Bha e anns am brusgaireachd. Bha an taigh cho ròpach ris an donas. Tòrr chloinn bheag ann, làn do deargadan, is chuir i sinn anns an leabaidh, [mi fhìn] agus a’ chaileag eile bha còmhla riumsa. Bhobh, obh, obh! H-uile builg cho mòr ri sin orm. Och, bhobh, obh!

Rèist, an oidhche aig am pòsadh dar thàinig mi dachaigh, arsa mo mhàthair,

‘Dè an grilligeadh tha ort?’

Bha aice ri dhol gus an doctair ag iarraidh rud a chuirinn air mo dhruim: bha mo dhruim nas miosa na bitch-up, h-uile aon cho mòr ri sin air mo mhuin! Obh, obh! Bhith cho mòr ri sin! Brùidean dubh! Agus dar fhuair iad an craicinn còir agam, ’s ann a reub iad an craicinn dìom.

Bha an t-àite sa cho glan, h-uile taigh cho glan ris an òr ach bha siud air ithe. Bha soap againn, bha cloinn glan an seo ach an diabhal taigh rapach – tòrr chloinn bheag is iad air ithe! Bha iad mar mo mheur – cho tana – leis am brusgaireachd. Cha robh i glanadh iad. Agus siud an tè as sine aice a phòs agus thug ise invitation domhse. M’ anam fhìn! Bios cuimhne agam cho fada is tha an anail na mo shròin.

Bha mo mhàthair-sa mar amber! Nan d’ rachainn-sa a-mach anns a’ mhadainn gun m’ aghaidh a ghlanadh, bheireadh i air an fhalt agam,

‘Siubhail steach seo is glan t’ aghaidh mur tèid thu mach!’

’S ann a bha mo mhàthair-sa ro ghlan!

(96) An duine bha subhach
Anns an t-seann tìm bha iad gu truagh gun biadh agus bha an duine sa dol – an gin sa dol a phòsadh an t-seachdain an


(1) .i. ga thachais.

[TD 83]

deaghaidh seo. ’S ann fhuair e làn an sgoth phollaich – sin cod – agus siud a dh’fhalbh iad a Inbhir Nis leis na pollaich agus thug e am boireannach bha e dol a phòsadh agus a piuthar airson bhith creic na pollaich ann an Inbhir Nis.

Nis an deaghaidh an t-iasg bhith creic’, siud a dh’fhalbh iad ag iarraidh aiteal biadh gu restaurant is thuirt e dar chaidh e steach,

<eng>‘Splesh doon plate o’ broth an’ two spoons!’<gai>

(97) Cupal òg a’ faighinn taigh
Cha robh neach riamh dol a phòsadh gun taigh. Dh’fhimireadh iad taigh bhith aca mur’m pòsadh iad. Cha d’ rachadh iad steach leis na pàrantan. ’S e rùm nas motha na nì – bha rùm aca gum b’ urrainn daibh ceannachd taigh. Bha sin ceart gu leòr ach rachadh iad steach ann an rùm airson tìm ach am faigheadh iad air adhairt san t-saoghal.

Bhiodh leabaidh san rùm agus bhiodh teine ann agus sin uile. Gheobhadh iad dreasair beag no seathraichean. Nam biodh airgead aig an duine, dh’fhaodadh e taigh a cheannachd agus chur an òrdugh e. Ach anns an t-seann tìm cha b’ urrainn do sin a bhith, bhail cha robh airgead ann. Agus dar phòsadh iad, dh’fhimireadh iad dhol steach ann an rùm, no gheobhadh iad steach còmhla ri cupal eile bhiodh anns a’ cheann eile agus gum faigheadh iad an aon taigh eadar-riutha.

’S e mar seo a tha e: dar phòsadh tu, ’s e t’ athair gheobhadh an rùm dut. Fagais air h-uile taigh a bha ann, bhuineadh iad do chàch-a-chèile agus, nam biodh rùm agadsa gun nichein bhith ann, bheireadh tu an rùm daibh, don cupal. ’S ann mar sin a bha e. Nis, dar gheobhadh an cupal air adhairt anns an t-saoghal, cheannadh iad seann taigh mar tha iad dèanamh [an-dràsta] agus chuireadh iad ceart e airson iad fhèin.

(98) Ag iarraidh faidhreanan
Bha cupal anns an t-seann tìm dol a phòsadh is chaidh iad steach airson faidhreans a Bhaile Dhubhthaich, e fhèin is a’ bheanag, an

[TD 84]

tè bha e dol a phòsadh. Agus dar bha am fear [a bha sa bhùth] toirt timcheall iad anns a’ hall, bha a’ bhean cantainn,

‘Hò, hò! <eng>yes, yes!<gai> hò, hò!’

Ghabhadh i h-uile nì ach cha robh an t-airgead aca.

Arsa an duine rithe,

‘Ciorstaidh, bi sàmhach! Cuimhnich gu bheil “hò, hò!” na mo phòcaid!’ Nach d’ robh mòran aige.

(99) ‘Chan eil diofar’
Bha aon chuairt, bha bean-uasal agus bha i airson fhaighinn aon uair gu Inbhir Gòrdain, is chaidh i anns an sgothag beag còmhla ri dà dhuine. Is thuirt aon fear ris am fear eile,

‘À, dhuine! Nach math an oidhche a dhèanadh i?’

‘’S i dhèanadh!’

Is thuirt i ris an duine a thuirt e, ‘Cuir do mheur anns a’ mhuir agus cuir an do bheul e!’

Rinn e so.

‘Cuir nis air an taoibh eile aig an sgoth e!’

Nis, rinn e an aon rud a-rithist is chuir e ri bheul e.

‘A bheil diofar? A bheil diofar aig aon taoibh don sgoth no bhon taoibh eile?’

‘Chan eil!’

‘Uill, chan eil diofar eadar mise agus do bhean.’

A’ CHLANN

(100) Am pàigheadh aig a’ bhean-ghlùine
Bha ceithir bhean-ghlùine ann an seo bhiodh gabhail teaghlaich, agus an t-ainm aig aon diubh bha Seònaid Riabhach, agus chan eil neach ann am Baile a’ Chnuic a chumadh (1) tu smaoineachadh idir ma dheidhinn nach tug i leanabh ann a h-uile teaghlaich ann am Baile a’ Chnuic – thug i gus an t-saoghal iad. Is ’s e am pàigheadh a gheobhadh i, cupa mòr toddy – liquor – agus siùcar ann. Sin am pàigheadh bha i faighinn.


(1) Leugh dh fhaodadh.

[TD 85]

(101) Cùm ort!
Bha e an-àirde air uachdar Crombadh fuireachd, agus bha e – ’s e cìobair a bha ann. Agus dar bha cloinn dol bhith aig a’ bhean aige, bha feagal air. Feagal! A bheil thu faicinn, nis? Agus thuirt e ris a’ bhean,

‘Tha mi an dòchas gum bi thu nas fheàrr tron là. Mur bi, ’s ann aig Dia tha fhios ciamar thèid mise bhàn airson a’ bhean-ghlùine dut – an-àirde anns an cnoc.’

Bha an taigh aca ann an t-àite (1) air cnoc àrd is bha e ag ùrnaigh gus an Tighearna gum biodh i nas fheàrr tron là, ach ’s ann a dh’fhàs i nas fheàrr tron oidhche.

Is thuirt e rithe – thuirt i ris,

‘Mhurdo, bi ag èirigh! Fimireas tu dhol ag iarraidh a’ bhean-ghlùine domh.’

Chaidh e gus an doras is chunnaic e an dorcha. Bha an dorcha cho dorcha ris an t-sùith.

Ò, thàinig e steach thuice:

‘Bhetty, m’ eudail, ma tha Dia umad, feuch an cùm thu ort ach an tig a’ mhadainn.’ – Rud nach b’ urrainn dith dhèanamh.

(102) Plangaid airson leanaibh
Dar rugadh leanabh, an àite am powder tha sinn cur air an leanabh, gheobhadh iad criomag plangaid. Chuir iad gus an teine e is rubigeadh iad is rubigeadh iad gus an tigeadh e smooth – a bheil thu tuigeil? – gum b’ urrainn daibh chur air an leanabh e, an deaghaidh an leanabh ghlanadh mur rùsgadh an leanabh.

Chitheadh tu mach air an t-sràid corr uair:

‘Dè tha thu dèanamh, Seònaid?’

‘Tha mi glanadh caob plangaid chuireas mi air an leanabh.’

Àch, tha sin ceart. À, m’ eudail! Anns an t-seann tìm ’s e plangaid bhiodh air thilgeil air an ùrlar is am baoiteadh aca ri dhèanamh, [is chanadh iad ris an leanabh,]

‘Ma bhios tu beò, bi beò ach mur bi, chan fheagal dut!’


(1) Leugh ann an àite.

[TD 86]

NA SEANN DAOINE

(103) A’ dol a laighe lomnochd
Bha nàbaidh agam an ath-dhoras, seann duine. Bha e glè chiùin. Agus bha e dol laighe h-uile oidhche da bheatha gun lèine. Bha e tilgeil a lèine dheth. Agus ’s e an uncle aig an duine agam a bha ann ach chanainn-sa ris an duine,

‘Airson Dia! Rugadh mise air a chliathaich (1) is chan fhaca mise riamh lomnochd e.’

Is chan fhaca mise riamh lomnochd e. Bha e bhàn [an duine agam] – cha robh laviean dol anns an t-seann tìm: bha na daoinibh dol cùlaibh na creagan – a bheil thu faicinn? – agus bha eise tighinn an-àirde is chunnaic e Wully lomnochd aig an uinneag is thàinig e steach thugamsa.

Arsa eise,

‘Thoir an leanabh do do mhàthair. Tha leth Baile a’ Chnuic dol a-steach do Wully: tha e bochd.’

‘A bheil, ge-ta? Thighearna, chan eil. Bha e seo sa mhadain ag iarraidh spongan.’ Leis am pìocaireachd cha robh e ceannachd spong, a bheil thu cluinntinn?

‘Ach ged a bhiodh, tha eise bochd agus ’s fheàrr dut dhol steach.’

Is chaidh mise steach rathadeigin gu mo nàbaidh. An donas a bha air [an duine agam] (2)! Dè rinn e? Dar fhuair e mise a-staigh, thug e leis an doras, an duine agam fhìn! Thighearna, dar chunnaic mise Wully, bha e cho buidhe ri sin, a bheil thu cluinntinn? Lomnochd mar thàinig e gus an t-saoghal.

Thuirt e,

‘Nach eil nàire ort, boireannach pòsta? Dè chuir a-steach an seo thu?’

‘Thighearna, thuirt Willy riumsa gun d’ robh thu gu tinn agus gun robh am baile dol steach.’ – Agus eise marbh air an taoibh eile don doras, fagais air dochair an’ inntinn.

Thuirt e riumsa dar thàinig mi mach,


(1) .i. ri thaobh.
(2) .i. bha e làn fealla-dhà.

[TD 87]

‘A bheil thu nis creideil?’

Cha do bhruidhnich mise airson seachdain ris.

(104) Seann chupal a’ dol a laighe
Seann bodach is boireannach, bha iad shuas am baile agus bhiodh sinn dol aig an oidhche – bha iad anns a’ chlòsaid dol laighe. Cha robh screen riamh orra. Agus bhiodh sinn coimhead riutha dol laighe h-uile oidhche agus – an donas mi fhìn! — dè rinn e [an seann bodach] ach chuir e barbed wire aig cùlaibh an uinneag agus, dar chaidh mise choimhead ris, chaidh an tè eile air mo chùlaibh. Nach do thuit mise air am barbed wire is thuit i ormsa is thàinig caob mòr às shin agamsa – tha mark air – caob mòr às a’ chas eile àsam. Bha an doctair aca, Doctair Gillies bha am Baile Dhubhthaich – is mi colach ris a’ bhàs leis am barbed wire. Thug e a’ chaob às an dà shliasaid agam.

(105) A’ cur athair gus an taigh-bhochd
Anns an t-seann tìm bha seann duine air cùlaibh fear òg dol gus an Taigh-bochd. Agus choinnich an duine sa ris. Bha e gabhail anail air a’ chlach-mìle. Is thuirt an duine ris,

‘Ò, nach eil sin cruaidh? Dol bhith cur seann bodach mar sin gus an Taigh-bochd.’

‘À,’ arsa eise [an seann bodach] , ‘m’ eudail, chan eil, no cruaidh idir.’

‘Ciamar tha thu cantainn sin, nach eil e cruaidh?’

‘Rinn mise an rud tha mo mhac dèanamh air m’ athair cuideachd. Agus dar nach d’ rinn mi ceart eadar mi fhìn is Dia, tha mi nis dol gus an Taigh-bochd – agus tha mo mhac cur mi ann!’

AM BÀS

(106) An taigh-faire
B’ àbhaist don t-seann fheadhainn, dar bhiodh iad suirghe, dhol steach fad an oidhche agus cumail teine air an taigh-fhaire, a

[TD 88]

bheil thu faicinn? Bha seann boireannach san t-àite is chaochail [i]. Bha an dithis sa na shuidhe (1) aig an teine agus chaidh teine mòr air. Bhiodh poit-teatha – h-uile nì – aca airson aiteal teatha dhèanamh tron oidhche. Bha an cupal òg sa dol an aon oidhche is an cupal eile an ath-oidhche, nam buineadh iad di, a bheil thu tuigeil?

Agus dar a choimhead am fear bha na shuidhe air an leabaidh, chunnaic e an t-siot ag èirigh mar sin.

‘Thì! Thighearna,’ thuirt e, ‘chan eil Margaidh marbh!’

Rinn iad an t-sràid deth agus fhuair iad boireannach a-steach agus, dar thog i an t-siot, ’s e cat bha sin, an cat aig Margaidh. ’S ann bha an cat fo na siotachan.

(107) ‘Bidh am bàs againn duinn fhèin.’
Nis, bha dà bhrogachan aig tìm bàs aoneigin agus cha bhuineadh, an dà bhrogachan don taigh an d’ robh am bàs idir. Agus bha iad fad an là aig an doras feitheamh dè gheobhadh iad agus cha d’ fhuair iad nì, na chloinn bhochd! Is thuirt aon fear ris am fear eile,

‘Tig dachaigh!’

‘Och, cha tèid!’

‘Thèid sinn dachaigh. Bidh am bàs againn duinn fhèin is gheobh sinn ceapaire.’

A’ GHÀIDHLIG

(108) An dìol-urras a’ dol gu Canada
Timcheall dhà no thrì bhliadhnachan chaidh seachad, bha auntie agamsa agus ’s e Mrs MacAngus a bha oirre. Agus bha dà cist air a ceann. Bha feagal a bheatha (2) oirre dhol tro operation an seo airson iad. Chuir i fios – bha an teaghlaich uile aice ann an Canada – agus chuir i fios gus an teaghlaich gun d’ robh dà cist air a ceann agus gun d’ iarr an doctair oirre dhol anns an ostail, ach bha i nervous: bha feagal oirre dhol [ann]. Is thuirt an teaghlaich rithe,


(1) Leugh nan suidhe.
(2) Leugh a beatha.

[TD 89]

‘Na tèidibh idir gus an ostail ach tig a-mach thugainn agus cuiridh sinn gus an ostail seo thu is gheobh thu deis seo (1) agus bidh sinn uile timcheall thu!’

Bha an teaghlaich, rèist, bhiodh iad uile timcheall i, agus siud a dh’fhalbh ise agus bha i seachad trì fichead is deich a dh’aois dar dh’fhalbh i agus is math an courage bha aig an dìol-urras a dhol air falbh, cho fada air falbh bhon dachaigh agus i cho sean.

À, mìle mort! Dar ruig ise an t-àite, dar thàinig an long a-steach gus a’ phier, dar choimhead i mach,

‘Ò, Thighearna,’ thuirt i, ‘chan eil Teeny (2) seo. Dè nis tha dol a thachairt domh?’ – Ann an tìr nach b’ aithne di càite an t-seòladh (3) i ceann!

Agus dè bha sin ach stevedore agus bhuineadh e do Stornoway is thuirt e rithe,

‘Thig thu còmhla riumsa.’

‘Ò, thèid mi còmhla riut dar tha a’ Ghàidhlig agad ged a b’ e tramp, ged a b’ e robaire, a bhiodh ionnad.’

(109) An duine-uasal air an trèan
Dar bha sinn òg, bha sinn an-còmhnaidh dol a-mach leis an t-iasg, mi fhìn is i fhèin agus bhiodh sinn an-còmhnaidh bruidhinn a’ Ghàidhlig dol a-mach. Agus bha sinn, dar thigeadh sinn dachaigh, bhiodh sinn tighinn air an trèan cuideachd agus bhiodh sinn ag innseadh da chèile gu dè an fheadhainn bha sinn còmhla riutha ’s a h-uile nì. Ach cha b’ urrainn daibh bhruidhinn, neach dhiubh, Gàidhlig ruinn ach sinn fhìn.

Agus bha sinn aon la dol air an trèan agus bha duine-uasal air an trèan sa còmhla ruinn agus cha do leig e ris gun d’ robh a’ Ghàidhlig aige is bha e ag èisneachd riumsa agus rithese [Isbeil Anna] anns h-uile nì bha sinn cantainn.

Is e gabhail mach, thuirt e, arsa eise,

‘Tha fhios agam h-uile nì thuirt sibhse!’ (IJ)


(1) cuidhteas dhiubh seo.
(2) a nighean fhèin.
(3) Leugh càite an seòladh.

[TD 90]

(110) Air an trèan còmhla ri Dr Myles
Bha sinn air an trèan aon oidhche agus bha fear anns a’ charriage dar thàinig sinn steach. Bha e cho balbh. Cha tuirt e ruibh,

‘Nach brèagha an là tha ann,’ no rud sam bith mar sin.

Agus bha, dar chaidh mise mach anns a’ mhadainn, bha, bha case aig Willigans le iasg dom piuthar aige, bhàn an Inbhir Pheofharain, agus bha an case an-àirde air an rack aig an trèan. Agus thuirt piuthar Bella Johndan, Jess,

‘Nach diabhlaidh balbh tha e? Chan eil e cantainn dùrd.’

‘Chan eil.’ – Agus ’s e doctair a bha ann. Doctair, cuimhnich!

‘Àch,’ arsa Jess, ‘chan eil mi coimhead nach e aig na hurdy-gurdies a bha e. Coimhead an dà làimh a tha air, cho genteel?’

Thuirt an tè eile,

‘’S ann tha e colach ri butler.’

Thuirt mise riutha,

‘Carson tha sibh cur sibh fhèin troimh-a-chèile? Dè an donas diofar dè tha e? Ma tha e balbh, biodh e balbh!’

Dar thàinig mise a-mach, bha an case aca air an rack. Thug e an case domh:

‘Oidhche mhath dhuibh!’

‘Ò, Thighearna, tha fhios aige air h-uile dùrd a bhiodh sibh [cantainn].’

Bha e marbh le gàire.

(111) A’ dol ’n an sgoil an toiseach
Dar a chaidh mi ’n an sgoil an toiseach, bha iad bruidhinn Beurla. Cha robh fhios agamsa gu dè bha iad ag ràdh seach foreigner ach, dar a bha mi dol ’n an sgoil airson greis, ghabh mi fhìn grèim air facal siud is seo is fo dheireadh chanadh mi the line mi fhìn anns a’ Bheurla. Ach dar a bha mi bliadhna no dhà, bha mi faighinn air adhairt glè mhath anns a’ Bheurla. Ach bho dh’fhàg mi an sgoil, bha mi, dhèanadh mi a’ Bheurla bhruidhinn glè mhath. Nis, dar thàinig mi an-àirde gu aois, chan fhaigh mi neach bhruidhnicheadh a’ chainnt Ghàidhlig idir rium. Bha agam ri bhith bruidhinn Beurla, co-dhiù, bho cha robh neach ann

[TD 91]

bhruidhnicheadh Gàidhlig rium agus, dar a bha mi òg, cha robh neach ann ach sluagh Gàidhlig uile. (AC)

(112) Na mionnan aig na brogaich
Cha robh Gàidhlig aig mo sheanmhair ach bhiodh na brogaich tighinn steach còmhla rithe. Bhiodh iad cantainn na mionnan agus dar thigeadh mo sheanair dachaigh bhon sgadan, an àite bhith bruidhinn Crìostail, ’s ann a bha ise bruidhinn tòrr mionnan.

Bhiodh iad cantainn is chanadh i [e] an deaghaidh iad. Cha robh fhios aice nas motha na chuireadh an-àirde an t-similear i dè bha iad cantainn.

(113) A’ toirt a’ ghuail a-steach gu Barraigh
Aig an aon tìm bha shinn coaligeadh muigh anns an loch: ’s e loch ann am Barraigh is coaster tighinn à Ardrossan is à Troon leis an guail. Dar thàna a’ bhucaid bho dheireadh air bòrd – A bheil thu tuigeil mi? A bheil thu leantainn mi? – bha a’ chrew ag obair air na lìn, air an toiseach. Agus dar thàna am bucaid bho dheireadh air bòrd thuirt [mi] – seallaibh balach bha dachaigh bhon t-seòladh à Barra, bha e dachaigh air holidays.

Bha e dèanadaich air na winchachan is lìonadh e anns a’ hold, a bheil thu tuigsinn? Dar thàna am bucaid bho dheireadh air bòrd thuirt mise ri[s],

‘An e guail math tha seo-an?’

Choimhead am fear riumsa mar seo-an agus thuirt e riumsa,

‘Cha chreiceadh mi fear do (1) do sheòrt-sa aig a bheil a’ Ghàidhlig!’ (US)

(114) Seann Isbeil agus na brogachanan òga ann am Barraigh
Ghabh sinn fasgadh, ò! naoinear – sia no seachd [dhinn]. Agus air feasgar na Sàbaid bha e. Is thàna fras uisge, thàna fras uisge, eil thu ga mo thuigsinn? Is ghabh sinn fasgadh mar g[h]abhadh sinn anns an recess bha sa building, an doras fosgailte. Bha dhà, triùir


(1) de.

[TD 92]

bhrogachanan an sin is bha seann chailleach tighinn ag iarraidh am bainne. Agus thuirt an dàrna fear ris an fhear eile – an dàrna balach ris an fhear eile,

‘Seallaibh seo!’ – chan eil fhios agamsa an t-ainm, a bheil thu tuigsinn? – ‘Seallaibh! seallaibh Isbeil ag iarraidh a’ bhainne! À uill, tha i math aosta.’

‘Ò, tha mi creidsinn gu bheil i trì fichead.’

‘Tha, is barrachd air sin,’ thuirt e. ‘Tha i trì fichead is a deich.’

Nis, bha sin mar sin.

Bha sinn nis, bha an dà bhalach cona riumsa bha sna drifteran – aon do na drifteran – ag iasgach is bha mise draibhigeadh i. Thuirt an sgiobair bha an seo – bhuineadh e do Bhanbh,

‘Robh thu tuigeil iad, Willy? Robh thu tuigsinn dè bha iad ràdh?’ (US)

NA CEÀIRDEAN

(115) Am pòsadh aig na ceàirdean
Bha mo mhàthair agus nàbaidh, bha iad shìos fo na creagan ag iarraidh bàirnich – sin baoit airson an lìon – agus, dar bha iad tighinn an-àirde às an tràigh, chuala iad pìobaireachd. Dh’fhàg iad na peileachan leis na bàirnich. Chaidh iad sìos bhail bha fhios aca gur e às a’ chove bha am pìobaireachd tighinn. Dè bha sin ach gràinne ceàirdean agus bha an cupal òg leum air an teine. Sin an seòrt rathad bha iad pòsadh.

Agus chaidh trì gillean bòidheach [on àite againne] sìos gus am pòsadh agus aon do na brogaich bha eise smocaigeadh, am brogach sa. Dè rinn e ach rinn spong steach anns a’ chove – fhuair iad liquor bhuatha – agus thilg e an spong anns an leabaidh an d’ robh an cupal òg dol is chaidh sin na theine. Thòisich na ceàirdean air carraid riutha (1). Ruith iad ’an deaghaidh ach an tàinig iad gus an t-àite sa fhèin, gus am bothie, agus nam faigheadh na ceàirdean iad, bha mìrean deis diubh!


(1) Leugha leotha.

[TD 93]

(116) Bana-cheàrd a’ breith leanabh
Bha sinn ag iarraidh am buntàta agus bha dà sgùil againn toirt dachaigh am buntàta aig Baile Mhuchaidh. Agus bha coille mòr ann an-àirde, agus thàinig an leanabh mach – bha i trì bliadhnachan no nas motha – is thuirt mo mhàthair riumsa,

‘Chan eil mise tuigeil dè tha i cantainn.’

‘Ò, Thighearna!’

Chaidh sinn a-nis a-steach gus a’ Choille Bheag agus bha spring cart an-àirde san adhar. Bha an duine ann am Baile Dhubhthaich. Dh’fhàs ise gu tinn.

Arsa mo mhàthair,

‘Ged a gheobhainn an saoghal sa, chan urrainn dhomh dhol an gaoith di!’

‘Tha sin diabhlaidh math, ach dè ma bhios i marbh mur tig an duine? Dè bha ann?’ arsa mise.

Bha seòrt do àite an d’ robh iad a’ cumail pana mòr.

‘Fimireas tu dhol a-bhàn gus an taigh sin. Ma tha Dia umad, iarr oirre criomag plangaidean – rudeigin – thoirt dut!’

‘Agus a bheil thusa dol ghabhail an leanabh leat fhèin?’

‘Tha. Fimireas mi!’

A bheil fhios agad càite an do ghlan mi an leanabh? Ann am poit, an am pana, a bheil thu cluinntinn? Bha bundle aodach aice le h-uile nì air an talamh dh’fhimireadh i. Agus dar thàinig an duine dachaigh, bha an leanabh beautiful.

Ò, Thighearna, air an t-Sàbaid thàinig e. Bha e sireadh an t-àite airson an t-ainm: thug mi an t-ainm Bell Ann don bhean is thàinig e air an t-Sàbaid.

‘Thug mise an t-ainm agad air an leanabh.’

‘Ciamar fhuair thu an t-ainm agamsa?’

‘Fhuair mise an t-ainm agad. Bhiodh mo bhean marbh nam b’ e (1) thu!’

Thug an auntie agam, Elspeth, dise leth-plangaid bhail chuir sinn (2) an t-ainm – ’s e Bell Ann a bha innte. Agus thigeadh ise agus chanadh i aig an doras, mur tigeadh i steach, ‘Bell Ann!’


(1) mura b’ e.
(2) Leugh eise.

[TD 94]

(117) Bana-cheàrd a’ goid
Bha i goid agus thàinig i steach seo aon là (1) agus chaidh i steach anns an taigh aig an auntie agam. Agus dè bha air an tarraig ach aon do na sgiortachan aice, a bheil thu faicinn? Agus mur d’ robh (2) i agamsa an t-seachdain roimhne sin, cur elastic anns a’ bhand di, elastic.

À, choimhead mi ris a’ bhana-cheàrd. Thuirt mi rithe,

‘Càite an d’ fhuair thu sin?’

‘Cheannaich mi sin ann an Inbhir Pheofharain, an t-àite a bheil thu fhèin dol leis an t-iasg.’

Agus dà mhionaid an deaghaidh sin cò thàinig ach an auntie agam:

‘A bheil a’ bhana-cheàrd sa an seo?’

‘Tha. Seallaibh i!’

‘Ò, tha mi dol ag iarraidh am poilìos dut. Ghoid thu sgiort don tarraig (3) anns a’ phassage.’

‘Feuch a bheil thu ceart, a bhean!’

‘Tha mi cho ceart gun cuireadh tu mo sgiorta an-dràst dhìot, no cuireas mi an-àirde airson am poilìos dut!’

(118) An ceàrd sa bhùth
Ceàrd bha dol aon chuairt agus chaidh e steach ann am bùth agus – tha fhios agad, aig a’ chunntair bhios mar sin feuchainn na rudan – dar chunnaic eise sin, thòisich eise air ithe an rud nach buineadh da.

Is thuirt an tè ris,

<eng>‘God bless me! You ate all that!’<gai>

‘S ann a bha iad a’ gàire ris, gun d’ robh e cho far back agus dol ithe na bhiodh anns a’ chunntair. Thighearna, chan fhaca e an còrr.

(119) Geordie a’ toirt guail do na ceàirdean
Tha na ceàirdean nis cho math ris an sluagh. Tha iad faighin treabhair. Dar bha Geordie dol timcheall seo, bha na ceàirdean


(1) Leugh an là sa.
(2) mura robh, .i. nach robh.
(3) den tarraig.

[TD 95]

an-àirde mur tigeadh tu a Bhaile Dhubhthaich. Thilgeadh e, dar bha e air an t-seann engine, thilgeadh e clach guail mach air an rèile daibh.

Agus thàinig an tè le truinnsearan seo is thuirt i (1) – chuir i an (2) truinnsearan an sin,

‘Dè na— tha gu leòr a soithichean agamsa. Chan eil mi feum iad.’

‘Chan ann dutsa a tha iad, mo ghràidh,’ thuirt i, ‘ach ’s ann tha iad dom balach air an engine. Tha e gu math. Tha an taigh againn an (3) meadhan an rathad agus, dar tha e dol seachad leis an engine, tha e tilgeil clach ghuail an t-seachdain duinn.’

Bha e gu math daibh, na ceàirdean. Bha George uamhaidh math: thilgeadh e clach mòr.

(120) Duanag nan ceàirdean
Dhèanadh iad pitcheran is peileachan:

‘Bheil a-staigh bhon taigh (4),
bheil dad sam bith ri chàradh againn?
Bheil toll air pana?
Bheil toll air pot?
Bheil toll air airgead agaibh
no spàinean againn (5)?’ (US)

(121) An aithis aig a’ bhana-cheàird
A bheil fhios agad dè chuala mise? A’ bhana-cheàrd maille ris am fear beag tighinn an deaghaidh i. Is bha e reòthadh is bha na rathadan sleamhainn – a bheil thu gam thuigsinn? – na rathadan sleamhainn. Thuit am brogach beag. A bheil fhios agad dè thuirt am màthair ris?

‘Nam b’ e glainne a bhiodh na do thòin, bha e briste bho ùine fhada!’

’S e sin thuirt i ris. Chuala mi fhìn i ag ràdh sin. (US)


(1) Leugh mi.
(2) Leugh na.
(3) Leugh am.
(4) Leugh anns an taigh.
(5) Leugh agaibh.

[TD 96]

VII
FEARAS-CHUIDEACHD

CUR-SEACHADAN

(122) A seinn anns na concertan
Dar bha mi òg, cha robh mi às an concert idir – concert eadar seo is Inbhir Pheofharain, Inbhir Nis is bhàn gu Wick. Agus chanadh mo mhàthair bochd rium,

‘Ò, Thighearna, a bheil thu dol gu sin a-rithist? Dè an t-aodach a tha agamsa dhut h-uile mionad?’

Dhèanadh i froca domh do (1) glè bheag. Bha auntie agam, bha i pòsta an Glasgow is chuireadh i slat no dhà d’ aodach – is chuireadh i lornes orm – dhachaigh domh airson bhith dol ann. Is rinn i dhà no thrì frocachan domh à criomagan bha i ceannach. Agus tha fhios agadsa air Johnson, am bùidsear, uill, bha bràthair-chèile-sa, bha eise an-còmhnaidh còmhla rium airson alto, a bheil thu tuigeil?

Agus dar thigeadh Dihaoine dar bhiodh sinn dol gu concert àite sam bith, gheobhadh sinn dachaigh aig dà uair às an sgoil, leigeadh iad dachaigh sinn. Agus chanadh an duine agam fhìn, – bha e anns an sgoil còmhla rium,

<eng>‘Bell Ann and Andrew John, be ready for the night!’<gai> – a bheil thu faicinn? – fachaid orainn. Agus bha sinn an-còmhnaidh cuideachd.

Tìm bochd! Cha b’ urrainn do mo mhàthair bhith toirt aodach h-uile mionad aig (2) na concerts. Is a-rèist, donas mi fhìn! cha robh iad ceart ach am bithinn ann. À, Thighearna, tha cuimhne agamsa air fear le whitewash brush, dèanamh rud leis a’ whitewash brush. ‘Caesar’ a bha air, agus an tè bha tighinn còmhla ris, an tè bha dol a dhèanadaich còmhla ris, dh’fhàs i gu tinn no rudeigin, is leth-tìm, mur’n tàinig eise air adhairt air an rud, thàinig iad bhàn ag iarraidh mi.

‘Ò!’ arsa mise. Dh’innis e domh dè dhèanainn air cùlaibh an


(1) de, a-mach à.
(2) do, airson.

[TD 97]

screen. Bha iad uile a’ cantainn gun d’ robh mi mòran nas fheàrr na an tè bheag.

(123) Am phonograph
Bha seann bodach eile aig mo chliathaich agus ’s e seann diabhal a bha ann. Seann diabhal, agus bha mac aige. Bha ‘a’ C[h]urracag’ – cha robh seòladair air an dùthaich colach ris – bha e air a’ mhuir bhail rugadh e, bhail thàinig e gu aois. Agus thàinig e dachaigh aon chuairt is dè thug e leis ach cockatoo agus phonograph – is aithne dut. Chuireadh tu cuff (1) a-steach air. Bha an t-seann bodach, bha e à a ciall – a athair – dar chunnaic e an rud bha seo. Chuir a’ C[h]urracag air e, a bheil thu faicinn? Chanadh an rud, am phonograph a bha ann, <eng>‘There was I, waitin’ at the church, waitin’ at the church.’<gai>

Chanadh an t-seann bodach,

‘À, tha an Diabhal an sin, bhail tha e bruidhinn air eaglais Dhia.’ <eng>At the church, at the church,<gai> a bheil thu faicinn? Chuireadh eise an làmhthuagh air!

Is thàinig Dr MacKenzie ag iarraidh an cockatoo is thuirt an t-seann bodach,

‘Chan fhaigh thu an cockatoo, ach gabh sin! Agus mur gabh thu e, cuiridh mise an làmhthuagh air bhail tha e dèanadaich an-còmhnaidh air (2) Taigh Dhia!’

(124) Duine a bha diabhaltaidh math
Bha teaghlaich fuireachd an sgìre an Uig, an-àirde sa Bheinn. Bha trì no ceithir bràithrean ann. Is bha aon bràthair glè amaideach. Bha e anabharr ag òl is dèanamh dròlaireachd gu sìorraidh. Chan eil fhios agam dè a’ Ghàidhlig chuireas fear air ventriloquist ach bha e glè m[h]ath aig sin. Uill, aon là bha seann boireannach an-àirde sa Bheinn. Thachair i ri fhaicinn bràthair don duine seo is thuirt i ris an duine,

‘Bha Johnny, do bhràthair, glè mhath aig an fhidheall.’


(1) gu litireil ‘muinichill’, .i. tè de na seann teipichean cèire air chruth siolandair a bhiodh a’ sgriubhadh a-steach dhan inneal.
(2) .i. a’ sìor luaidh air.

[TD 98]

‘Ò, ’s e bha math aig an fhidheall.’

‘Bha e glè mhath aig an dannsa is bha e gu math aig seinn.’

‘Is bha e diabhaltaidh math aig sabaid!’ (ÙR)

(125) Falach-fead
Dar bha mo mhàthair òg bha, gun canadh tu, tè eile còmhla rithe an-còmhnaidh, agus chaidh iad a-steach ann an taigh toirt na falach-fead: bha brogaich ruith ’an deaghaidh agus bha iad dèanamh falach-fead. Nis, anns an taigh aig an t-seann fheadhainn sa bha tarraigean bhiodh cumail an t-aodach aca. Agus nach d’ fhast a’ chaileag eile bha còmhla ri mo mhàthair: chaidh an t-aodach aice fasta san tarraig is cha b’ urrainn di thighinn a-bhàn. Bha i ag èigheachd air àirde gun cluinneadh tu aig Beinn an Uig i,

‘Obh, thoir a-bhàn mi! Mur toir thu bhàn mi, bios mi ann an glòir còmhla ri Dada!’ – A h-athair, ’s e duine math bha ann. ‘Obh, nach toir sibh bhàn mi! À, mur toir sibh bhàn mi, bidh mi ann an glòir còmhla ri Dada!’

(126) A’ cluich a’ football
Bha na brogaich againn, bha iad cluich ann am Baile an Todhair aig football agus ’s e an team aig Alness bha nan aghaidh agus, ò, bha tìm uamhaidh dona aca. Cha robh an fheadhainn againn idir cur steach aon. Is cha robh Alness fhèin dèanamh mòran, agus bha mi fhìn is boireannach eile coimhead riutha cluich a’ football is thuirt mise ris an tè,

‘Ò, Thighearna,’ arsa mise, ‘gu dearbh, chan eil mise coimhead,’ arsa mise, ‘nach dèan Alness job diubh.’

Agus an goalie bha ann, bha e air na cliathaich (1) agus dar choimhead mise ris – ’s e brogach bochd a bha ann, tha mi creideil – bha an vest aige, bha e aige ri chraicinn. Bha e tighinn a-bhàn anns an trùsar a bha air. Trùsar goirid a bha air. Is thuirt mise ris,

‘Thighearna,’ arsa mise, ‘tha an vest agad tighinn a-bhàn fon


(1) air ar cliathaich.

[TD 99]

trùsar agad, m’ eudail,’ thuirt mi ris-sa. ‘Tha safety-pin agamsa,’ arsa mise, ‘bheir mi dut.’ – A bheil thu cluinntinn?

’S e back bha ann an George [an duine aig mo nighean] – a bheil thu faicinn? – outside-left bha ann an George. Choimhead mise ri George mar sin is chuir mi an-àirde am maide-làimhe. Chuir George aon ann. Aon! Chaidh aon a-steach duinn. Eadh! Score-ig e an goal airson na Rovers. Cho fad is bha mise cur an rud agam (1), choimhead mise ris. Chuir e e steach mar sin, air a cheann, agus cha deach aon ach an aon steach fad an là.

NA FÈILLTEAN

(127) Oidhche Shamhna
Bliadhnachan air ais, dar bhiodh Oidhche na Shamhna ann, bhiodh am fear sa – bhuineadh e do Baile Mhuchaidh – ’s e gobhainn a bha ann agus bha e làn do diabhlaireachd (2). Agus dè rinn e? Bhiodh na seann daoinibh dol gus a’ mhuir aig trì uairean sa mhadainn, agus dè rinn e ach chaidh e gus an uinneag sa is thug e an èigheamh,

‘A bheil thu na do chadal, Dhàibhidh?’

‘Chan eil.’

‘Uill, èirich! Dh’fhalbh h-uile sgoth san t-àite gus a’ mhuir ach thu fhèin.’

‘Thighearna,’ thuirt e ris a’ bhean, ‘a bheil thu cluinntinn siud, a Mhargaidh? Èirich ach an dèan thu aiteal teatha domhse! Dh’fhalbh na sgothan uile gus a’ mhuir.’

Nis, dh’èirich e.

‘Tig gus an uinneag ach an innis mi dut!’ [arsa an duine a bha aig an taoibh amuigh.]

Dh’fhalbh e, nis, na dhìol-urras gus an uinneag. Cha robh fhios aige gun d’ robh diabhlan aig taoibh muigh an uinneag. Dar chaidh eise a thogail an uinneag, chuir am fear a-steach a làimh is bheir e air lèine an duine is chùm iad an lèine fasta an sin.


(1) .i. am prìne.
(2) .i. fealla-dhà.

[TD 100]

Agus nis, thuirt Dàibhidh ris a’ bhean,

‘Èirich! Sgiobalta is bi ag èirigh, Mhargaid! Tha mise fasta anns an uinneag leotha.’

‘Dè am “fasta” tha thu cantainn?’

‘Tha mo lèine aca anns an uinneag. Tha mi fasta anns an uinneag aca. Èirich!’

Dh’èirich ise. Thàinig i gus an uinneag:

‘À, nach eil nàire oraibh bhith dèanamh sin air seann duine, bhith fasta san uinneag leis an lèine aige?’

Dar choimhead i – bha i spìonadh an duine mach bhon uinneag – ’s ann a bheir iad air an còta-bàn a bha oirre. B’ àbhaist don t-seann fheadhainn còta-bàn bhith aca airson èirigh sa mhadainn. Bha an dithis fasta sin airson uair. Thòisich a’ bhean air còineadh, thòisich i air còineadh.

Thuirt i, ‘Coimhead! Ma bheir Dia domhse a’ mhadainn agus ’s e am Baile Dhubhthaich a bhios sibh!’

(128) An dà mhuc
Anns am baile sa b’ àbhaist do h-uile taigh anns a’ bhaile muc no dhà bhith aca agus, nis, bha dà nàbaidh agus bha muc an aon aca agus bha an dà fhail fagais air a chèile. Agus Oidhche na Shamhna bha na brogaich, chuir iad a’ mhuc tana steach anns an fhail aig a’ mhuc bha reamhar; agus thug (1) iad a’ mhuc reamhar, chuir iad e anns an t-àite aig a’ mhuc bha cho tana ri pàipear. Agus dar thàinig a’ bhean aig a’ mhuc reamhar bhàn sa mhadainn, thuirt i,

‘Thighearna, chan e seo a’ mhuc agamsa idir.’

Agus ’s ann a thuirt a’ bhean eile,

‘Ò, m’ eudail, is uamhaidh reamhair dh’fhàs a’ mhuc tron oidhche!’ – A bheil thu faicinn?

Agus nis, a’ bhean leis a’ mhuc reamhar, chaidh i gus an fhail aig an tè eile is thuirt i rithe,

‘Sin a’ mhuc agamsa tha agad, bhail bha spot dubh air a h-amhaich. Agus sin mo mhuc! Cuir mo mhuc air ais gus an


(1) Leugh thog.

[TD 101]

fhail agam agus, mur cuir thu air ais i, cuiridh mi am poilìos thugad!’

(129) An Loch Ness Monster
Tha mi creideil gu bheil dusan bliadhnachan bhail bha trì brogaich is cha robh nì aca ri dhèanamh. Agus nach d’ chuala iad mu dheidhinn – anns am pàipear – an Loch Ness monster. Siud a thòisich iad a dhèanamh brùid do rud agus bha iad dol tron bhaile leis, le tobha mòr air an amhaich aige. Agus bha h-uile seann bhoireannach is duine anns a’ bhaile ruith airson am beatha: bha feagal am beatha bhuaithe.

Agus dar bha e dol seachad air an uinneag agamsa, ’s ann a thug e aon leis an t-seaman aige gus an uinneag. Shaoil liom gun do thuit an taigh. Dh’fhalbh mi airson mo bheatha bhàn gu taigh nàbaidh agus chuala mi sin gun do laigh e air an t-sràid ann am Baile Dhubhthaich is gun d’ ith e fichead tommy à bùth Strachan agus leth bò – tha iad cantainn, mas e an fhìrinn tha ann, gun do thilg iad sa mhuir e. Àch, Thighearna, bha e feum gun tilgeadh iad anns a’ mhuir e, bhail nam faiceadh tu e chuireadh e feagal a bheatha ort (1).

(130) Na stocaidhean aig a’ Challainn
Anns an t-seann tìm, dar bhiodh a’ Challainn ann, bhiodh a’ chloinn cur an-àirde an stocaidh airson, mas fhior, presents don chloinn. Agus bha dà bhrogach anns an taigh sa agus bha aon chaileag bheag ann timcheall seachd bliadhna, is chuir i an-àirde an stocaidh aice. Agus dar thàna èidsa làn liquor – bha iad anns an Inn ann am Baile an Todhair is dh’òl iad làn a’ chorp a liquor – thàinig iad dachaigh is bha an t-acras orra agus bha ùbhlan is peadaran is nutachan anns an stocaidh aice.

Leis an t-acras, thug iad às na h-ùbhlan agus na nutachan is h-uile nì bha anns na stocaidhean aig an leanabh is dh’ith iad e leis an t-acras. Agus ’s ann a lìon iad an stocaidh aig an leanabh le cinderan agus nach deach i fagais air mach a [h]-inntinn.


(1) Leugh feagal do bheatha ort.

[TD 102]

Agus arsa ise ri [h-]athair,

‘Cluich ri seo!’

AN TOMBACA

(131) Mar thòisich duine a’ smocaigeadh
Dar thòisich mi an toisich, bha mi faicinn balaich beag òg an aon size rium fhìn a’ smocaigeadh is dh’fhimireadh mise a dh’fhaighinn chance don phìob cuideachd, ag ionnsachadh a chèile mar sin. Chan fhaigheadh tu tombaca – cha robh mòran airgead dol an uair sin dar bha mise òg. Ò, cha robh. Bha na pìobachan glè— gann.

Ach dar theaghadh sinn a-bhàn ’an tràigh gus na creagan, gheobhadh sinn coidheag mòr is bha spògan mòr air. Dar bha i air a bruich, bheireadh sinn an claw dheth agus bheireadh sinn am biadh às an claw agus bha an claw fosgailte anns an taoibh staigh, agus ghabhadh sinn am barr geur aige is dhèanadh sinn rubigeadh air clach no air creag gus an tigeadh toll air. Bha vent nis dol troimhe. Bha sinn, nis, lìonadh an spòg an seo làn tombaca is bha sinn smocaigeadh sin airson pìob. (AC)

AN DEOCH

(132) An duanag a bha aig an smeòrach
Bha Ùistean dol dachaigh aon oidhche, làn liquor. Shuidh e anns an ditch is bha smeòrach seinn. Bha an smeòrach ràdh is seinn,

‘Òl uile e, òl uile e, òl uile e, òl uile e!’

‘Chan eil mise amaideach! [thuirt Ùistean.] Tha thusa ag iarraidh mi òl uile e, ach chan òl! Tha mi cumail glainneag airson am madainn.’ (ÙR)

(133) Botal teatha an àite an ruma
Bha stoirm ann agus bha e fagais air tìm an trèan againn dol bhith dol air falbh. Agus cha robh Jess an là sa – cha d’ fhuair i iasg – ach bha mi fhìn is Bella Johndan is Jessie Peigeag cuideachd, an triùir againn, agus fhuair sinn an t-iasg. Nis, bha am bàs orainn gun

[TD 103]

bhiadh no nì aig stèisean na Manachainn. Agus b’ àbhaist do Jess fhàgail am basgaid ach an tigeadh a’ mhadainn is, rèist, thigeadh i an ath-là, bheireadh i dachaigh e. Agus dar chaidh Bella gus am basgaid, ’s ann a fhuair i gill rum.

‘Thighearna,’ arsa ise, seallaibh gill rum aig Jess! Òlaidh sinn eadar an triùir againn e!’

Bha jug ann an uair ud, bha siuga le chain air aig a cùlaibh, agus cò thàinig ach Miller – tha e nis marbh – agus ’s e bha aig an stèisean.

<eng>‘Oh, you buggers!’<gai> [thuirt e.]

Dh’òl an ceathrar againn an gill liquor: bha sinn fann. Agus nis, bha an taigh aig taoibh an stèisean.

‘Siud,’ arsa eise, ‘a bheil fhios agad dè nì mi? Bheir mi am botalan gill an-àirde gus an taigh is cuiridh mi teatha ann.’ Chuir mi air ais sa bhasgaid e.

Thàinig, nis, an station-master an ath-là rithe agus thuirt e [ri Jess] ,

‘Tha basgaid a bhuineas dut aig an stèisean.’

‘Ò, tha. Tha am basgaid tighinn an-còmhnaidh. Ma chaill mise an trèan, tha iad cur am basgaid air an trèan aig a’ mhadainn.’

Chaidh i, nis, gus am basgaid aice mur d’ rachadh sinn air adhairt air an trèan. Ò, glòir do glòir, nan cluinneadh tu i!

‘Trì bugairean! Dh’òl sibh an gill rum agam agus coimhead, ’s e teatha tha ann!’

(134) Am botal dubh
Bha tìm uamhaidh bochd ann agus b’ àbhaist daibh aig a’ Challainn botal liquor bhith aca, ach – och! – leis am bochdas cha b’ urrainn daibh am botal a cheannachd. Siud a dh’fhalbh mo mhàthair is chuir i an uncle agam suas gu Baile an Todhair ag iarraidh gill liquor agus chuir i an gill ann am botal dubh agus chaidh i steach gus an nàbaidh againn is thuirt i,

‘Thoir domh glainne ach an toir mi aiteal liquor à seo dut.’

Sa mhadainn dar dh’èirich i, chaidh i gus a’ bhùth is a’ chiad rud fhuair i,

[TD 104]

‘Càite fo Dhia an d’ fhuair thu an t-airgead airson am botal mòr dubh liquor?’ – A bheil thu faicinn?

Thuirt an nàbaidh ri feadhainn eile gun d’ robh i anns an taigh aice le botal liquor. Agus an uabhas a ghabh am baile uile gum biodh am botal dubh aice, agus an aon gill beag a bha ann!

(135) Wully agus an t-airgead aig an rent
’S e miser a bha ann. Thigeadh e steach thugam, dar thiginn dachaigh, le 10 tastan a dh’airgead:

‘Thoir notag (1) domh!’ – A bheil thu faicinn? Bha mi dèanamh sin h-uile uair. Ma bha ten-shilling note agam, chumainn e ach an tigeadh e dachaigh is chuireadh e bhàn na deich tastan – boy! – agus gheobhadh e an nota. Is dè rinn e ach bha seann drathars aige agus gheàrr e sin an drathars agus an-àirde an seo, an drathars. Thigeadh e steach thugamsa,

‘Feuch a bheil notag agad domh?’

Bheirinn-sa da an-còmhnaidh e dar a thiginn dachaigh. Agus dè rinn e ach gheàrr e an drathars aige. Bha e cur sreang an seo agus sreang an-àirde an sin. Bha e cur na deich tastan a-bhàn an sin, a bheil thu faicinn?

Agus thàinig a’ Churracag [, a mhac,] dachaigh agus thuirt e – thàinig e steach thugamsa – arsa eise,

‘Chan eil fhios agam fo Dhia dè tha m’ athair dèanamh. Tha airgead aige ach Dia tha fhios càite a bheil e.’

‘Bha e steach seo an t-seachdain mu dheireadh ag iarraidh deich tastan, notag deich tastan. Bha e cur ann an caob drathars e.’

‘Thighearna,’ arsa eise, ‘an e sin an rud a tha aige? Uill, donas mi fhìn!’ arsa eise, ‘dar thèid e mach an-diugh, bios an taigh air a thurnigeadh upside down ach am faic mise am faigh mi e.’

Thàinig e steach.

‘Fhuair mi e,’ arsa eise. ‘Tha timcheall fichead nota agam, gun nichein ach <eng>green ten-shilling notes.’<gai>

‘À, Thighearna!’ thuirt mo mhàthair rium. ‘Ò, ma tha Dia umad, innis don t-seann bodach gun d’ fhuair e an t-airgead!’


(1) Nota airgid air luach 10 tastain.

[TD 105]

‘Chan innis! Chan eil mi dol ghabhail gnothaich riutha.’

Agus thàinig an t-seann fear steach, an ath-dhoras.’

‘Ò,’ arsa eise, ‘cha robh Danag (1) riamh cho math domhse is a tha a-nis. Tha mi faighinn an teatha an mo leabaidh agus ham and egg airson mo bhracbhast.’ – Agus mise marbh mar thug (2) e an t-airgead aige fhèin.

Fuirich thusa! Dar thàinig an tìm aig an rent agus chaidh e ag iarraidh na deich tastan a phàigheadh an rent, donas mi! nam faigheadh e biod deth.

‘Ò, Thighearna,’ arsa eise, ‘chan iongantach gun d’ robh e gu math domh. ’S ann tha e gu math leis an t-airgead agam fhìn.’

(136) Wully agus an carbolic
Bha a phiuthar pòsadh, a bheil thu faicinn? Is bha botal liquor aige fo cheann san leabaidh agus dh’èirich an t-seann fear tron oidhche is chaidh e air a chasan gus an t-àite an d’ robh Curracag [na laighe] is dh’òl e am botal liquor, an seann fear.

Agus dar dh’èirich e sa mhadainn, thuirt Curracag,

‘Chan eil fhios agam cò fo Dhia dh’òl an carbolic?’

Thàinig e (3) steach seo. Cha robh fhios aige dè bha sa liquor ceart.

‘Dh’òl mi an “abolic”! Bidh mi marbh mur tig an oidhche. Cha robh fhios agamsa nach e aiteal a ruigeadh mo chridhe a bha ann agus dh’òl mi e. Agus ’s e an “abolic” a bha ann!’

(137) An tàillear misgeil
’S e caileag à Steòrnabhagh dh’innis domhse e agus shaoil liom gun do chaochail mi [leis a’ ghàire] air an t-Sàbaid. Bha mi fhìn is i fhèin dol an-àirde ag iarraidh bainne ann an Stronsay, agus thuirt mi rithe,

‘Ò, Thighearna, chan eil ceannachd domh air a’ bhainne. Trì mìle airson botalan bainne mar sin, trì mile an-àirde!’

Thuirt i,

‘Bha tàillear ann aon chuairt, Bell Ann, agus diabhal do fear


(1) .i. a mhac, a’ Churracag.
(2) Leugh thog.
(3) an sean bhodach.

[TD 106]

airson liquor agus rachadh e chreic an t-aodach a dhèanadh e agus ghabhadh e an t-airgead bhon sluagh. ’S ann cha chumadh e cat is cù na bha e toirt don bhean bhochd. Is cha robh fhios aice bho Dhia dè dhèanadh i is thuirt i, dh’innis i da bhràthair (1) gun d’ robh i air a sàrachadh, nach d’ robh i faighinn airgead airson biadh don chloinn.

‘“Ò, Thighearna, chan eil fhios agamsa dè nì mi.”

‘Dh’innis e do fear bha dol còmhla ris. “Cuimhnich,” arsa eise, “an diabhal tha siud leis an liquor! Chan eil fhios ciamar tha mo phiuthar bochd beò.”

‘“Àch, cò dhèanadh sin ach thu fhèin? Tha thu dol gus an taigh-sheinnse, toirt air do mhuin e dachaigh gus an taigh. Rèist, chan eil diofar aige. Tha fhios aige gum bi e dachaigh, co-dhiù. Ach innsidh mi dut dè ni thu. Thig thu mur (2) a’ chladh agus tilg e steach measg na clachan. Dèanadh e laighe an sin ach an dùisg e anns a’ mhadainn. Cha thachair nichein da.”

‘Dh’innis iad don bhean ma dheidhinn. Chaidh am bràthair-chèile air a thòir gus a’ hotel no àite sam bith a bha e ag òl an liquor. Chuir e air a mhuin e. Bha e dol, nis, seachad a’ chladh is thuirt am fear sa,

‘“Tilg an seo e!”

‘Thilg e. Thighearna, dar choimhead e càite an d’ robh e, dh’èirich e, tha mi creideil, is dh’fhalbh e dachaidh gus a’ bhean.

‘“Margaidh! Margaidh! Geall fichead nota nach b’ urrainn dut fhaighinn a-mach càite an d’ robh mise bho raoir na mo laighe!”

“Càite an d’ robh thu? Nach eil thu mar sin an-còmhnaidh, laighe leis an liquor. Nam b’ e (3) mo bhràthair-sa, cha bhiodh tu dachaigh idir.”

‘“Anns a’ chladh! Ach, mionna Dhia, cho fada is tha an saoghal ann, cha tèid drap liquor sìos na mo chorp.”’

(138) A’ bhean nach robh faighinn mòran airgid
Bha tè agus bha cloinn dol bhith aice. An duine aice, ’s e diabhal


(1) Leugh da bràthair.
(2) mun cuairt.
(3) mura b’ e.

[TD 107]

dona a bha ann airson an liquor.

‘Uilleam!’

‘Dè?’

‘Nach eil tìm agad bhith glic? Tha thu ag òl an sin mar robaire gu sìorraidh, ag òl, ag òl. Ma bhios tastan na do phòcaid, cha bhi thu ceart ach an cuir thu anns an taigh-sheinnse e.’

‘Ò, Chiorstaidh, Chiorstaidh! Nach eil mise air mo shàrachadh leatsa? Chan eil fhios agadsa dè na tha mise dèanamh. Dè an donas diofar dut dè tha mi toirt dut?’

‘Ò, chan eil sin mòran.’

‘Ò uill, ged a chuirinn-sa [e] air a’ bhòrd, ag innseadh dut an fhìrinn, tha bloody sight nas motha [ann] na tha agamsa. Tha e dà thastan no trì thastan nas fheàrr na tha mise fhaighinn. Carson tha thu dèanamh othail airson dhà no thrì thastanan? Ged tha thu ag èigheachd sin, tha thu ag èigheachd gu sìorraidh, bithbhuan. An e sin? Dè dhèanadh sin, dhà no thrì thastan?’

(139) Am botal Congo
Thàinig am brogach[, Cogga,] à Canada agus bha dà bhotal Congo aige. Is ghlèidh mi na botalaichean bhàn an sin air mo chùlaibh. Of course, bha sinn ag òl sinn fhìn – gràinne. Àch, chùm mise am botal an seo. Bha eise, rinn mi blackenin’ do Cogga, a chur air na bòtan a bha air – seallaibh! – is dh’fhalbh e suas gus an dannsa.

Thuirt mise,

‘A-nis, cuimhnich gum bi thu dachaigh mur bi còig uairean sa mhadainn, bhail tha Doilidh dol an rathad is mi fhìn dol a dhol an rathad air a’ bhridge air falbh.’

Bha nis, cha d’ rinn sinn ach coimhead an tigeadh e. Cha tàinig e.

[An uair sin,] thàinig e gus an leabaidh, Cogga:

<eng>‘Are you waken?’<gai>

‘Tha,’ <eng>I said.<gai> ‘Tha mi seo. Dè a-nis?’

‘Càite an do chuir thu am botal Congo?’

‘Dè an Congo?’

[TD 108]

‘Nach do ghlèidh thu botal an sin?’

‘Uill, ma ghlèidh mise, siubhail ach an—. Òl ach am faic thu!’ Ged a dh’itheadh e an taigh sa, cha d’ fhuair e an Congo, no dùrd mu dheidhinn an Congo.

VIII
EACHDRAIDH NA DÙTHCHA

AN T-SEANN AIMSIR

(140) Beinn an Uig
Uallach òr an (1) Beinn an Uig
Artair Cam bhios air am fear a gheobhadh,
ruith an deaghaidh seann gobhar
air madainn shamhraidh. (ÙR)

(141) Poit òir aig Port Làirig
Shìos aig Port Làirig, dar bhios tu dol an-àirde am bruthaich, anns an t-seann tìm bha seann bodach agus thàinig e bho foreign agus bha poit òr aige agus an tòs cha robh fhios aig an sluagh gun d’ robh poit òr aige. Ach mu dheireadh chuala iad mu dheidhinn e agus, rèist, ghlèidh e am poit òr dar a bhios tu dol an-àirde an rathad aig Port Làirig. Agus, coimhead, bha na ceudan sireadh airson am poit òr is cha d’ fhuair iad riamh e.

(142) An Linnet

(i)
Thàinig i gu tìr seo is bha i air na creagan agus chaidh crew às an àite an seo bhàn is bha iad examinigeadh i. Fhuair iad caskachan is cheangail iad caskachan ri taoibh na soitheach is, dar a thàinig an tìde a-steach, na caskachan – bha i air-tight – is leis na


(1) Leugh am.

[TD 109]

caskachan, dh’èirich an soitheach do na creagan (1). Is chaidh iad air bòrd i, is thàinig stoirm is thug i an soitheach air falbh is a’ chrew a bhuineadh do seo còmhla rithe. (2)

Agus mìltean air falbh bho seo, chaill iad uile am beatha. Is bha aon balachan òg air bòrd, agus chuala mise earrainn don t-amhran agus bha na loidhneachan anns a’ earrainn,

‘Meangan òg bha seo cha robh dol às aige bhon càs na b’ fhaide na bàrr nan crannagan’. (AC)

(ii)
’S e long mòr a bha innte. Thàinig e bho pàirtean fad às an t-saoghal – chan eil fhios agam c’às a thàinig i. Ach dar thàinig i, chuir iad fios – chaidh iad steach an àiteigin – is chuir iad fios airson pilot à seo. Agus chaidh am brogach òg sa – cha robh e ach na slùsach òg – chaidh eise còmhla ris am pilot airson chur an Linnet a-steach anns am port an sin shìos, Port Làirig.

Fuirich thusa nis. Dar chaidh – mur’n do ruig iad Port Làirig – thàinig a’ mhuir a-steach air an long, is dh’fhàs an coirce dar fhuair e an t-uisge – fuirich thusa! – dh’at e mach. Dh’at e mach – a bheil thu faicinn? – agus, nis, cha robh an còrr aca ach feuchainn an ruitheadh iad steach aig Port Làirig. Is cha tàinig iad steach Port Làirig. Cha do ruig iad – chaidh iad steach aig Cadabol. Tha sin shìos sin anns a’ phàirc sin, a bheil thu faicinn? Chaill iad uile am beatha is cha b’ urrainn, leis an stoirm, cha b’ urrainn do neach anns an t-àite sa dhol a-mach. Cha robh sgoth fit a dhol a-mach. Bha iad nis deis.

Nis, bha an t-amhran – seann bodach bha seo agus thog e an t-amhran ‘’Linnet Mhòr’ – bha i mòr!

’Linnet Mhòr bha siubhal a’ chuan,
thàinig i steach air oidhche ghruaim
is thilg an stoirm a Chadabol i.


(1) de na creagan, bhàrr nan creag.
(2) Thachair seo ann an 1843.

[TD 110]

Seocan Mhorar, am meangan òg
a dh’èirich bho glùin a mhàthair
– gum biodh am bàs cho fagais air.

Le stoirm ainchrìosdail a bha ann – stoirm mòr – chuir e steach Chadabol nis i ann am mìrean, na criomagan.

TÌM A’ CHOGAIDH

(143) Bellag a’ falbh leis na saighdeirean
Bha saighdeirean an seo anns an campa an-àirde sin agus bha dà dhuine [de na maraichean] dol gus a’ mhuir agus, aig a’ hotel ann am Baile an Todhair, bha dìg ann is ghabh iad anail; chuir iad sgùileachan dhiubh.

Agus am fear sa – b’ àbhaist don bhean aiteal teatha dhèanamh do na saighdeirean bhiodh air an look-out tron oidhche – agus thuirt am fear sa, seòrt do bàrd (1) a bha ann, arsa eise ris,

‘Dòmhnall Alec, ciamar tha thu dol gus a’ mhuir?’ thuirt e.

‘Carson nach d’ rachainn gus a’ mhuir?’ thuirt e.

‘Och, Thighearna,’ arsa eise, ‘nach eil fhios agad,’ arsa eise, ‘gu bheil Bellag agad dol còmhla ris na saighdeirean?’

Dh’fhàg e an sgùil aig Baile an Todhair is thàinig e dachaigh gus an taigh agus dh’èirich a’ bhean.

‘Dè thug air ais thu?’

‘À, thuirt am fear tha còmhla rium gum biodh tu còmhla ris na saighdeirean.’

‘Ò, amadan an donais!’ arsa ise, ‘Na bi cho diabhlaidh amaideach! Siubhail gus a’ mhuir ach am faigh thu rudeigin!’

Bha teaghlaich aig a’ bhean. Ach thuirt an diabhal sa do fear, thuirt e,

‘Chan fheadar nach eil na saighdeirean còmhla ri Bellag!’

Ach bha an là deis da: bha an tìde a-nis a-muigh is cha b’ urrainn da fhèin dhol gus a’ mhuir, a bheil thu tuigeil? Dar a thèid an tìde a-mach chan urrainn do sgoth dhol a-mach.


(1) .i.de dhuine èibhinn.

[TD 111]

(144) An Natal
Thàinig long an-àirde, aon don fleet, gu Inbhir Gòrdain, agus, aon do na h-oidhchean bha i an-àirde an Invergordon, thug an caiptean invitation do na h-uaisibh, do Evanton, Invergordon agus an-àirde gu Inbhir Nis, nas fhada na sin. Agus anns an uair sin sa mhadainn, dar nach robh dùrd aca mu dheidhinn German submarine, thàinig an submarine is chuir i an Natal san adhar. Agus bha na ceudan air agus bha iad uile bàthte.

Ach bha am brogach sa [a bha air bòrd], ’s e gobhainn a bha ann agus bhuineadh e do Seannduaig. Bha athair marbh ach bha an t-seann mhàthair beò. Dar a bha e foreign, cheannaich e dà phioctair bheireadh e dachaigh – rudeigin da mhàthair. Is thuirt an commander,

‘Fimireas sinn h-uile one a tha ann bhith aig na bòird.’

Chaidh e (1) a thìr agus chaidh e gus am fòn. Fònaig e gu mhàthair nach b’ urrainn da fhaighinn air falbh leis an dannsa mòr bha seo. Dar bha eise aig am post office, dh’fhalbh an Natal san adhar.

Ach fuirich ach an innis mi sin dut. Bliadhnachan an deaghaidh sin, nis, thàinig e dachaigh agus retire-ig e ann an Seannduaig. Bha e gu dona airson dropag liquor.

Bha e dol dachaigh aon oidhche. Càite an deach e leis an liquor ach anns a’ mhuir. Fhuair a’ mhuir grèim air. Cha b’ urrainn da thighinn leis an liquor às. Ò, bha e air an Natal fada.

*

Bha mi dol leis an t-iasg gus an taigh sa an Inbhir Gòrdain agus, dar chaidh mi steach anns a’ mhadainn, bha an t-seann boireannach a bhuineadh ’an taigh, bha i còineadh rium is bha leanabh beag aice timcheall ceithir mìosachan agus thuirt i rium,

‘Coimhead seo,’ thuirt i, ‘tha an leanabh air fhàgail agamsa agus an t-athair is a’ mhàthair anns a’ chuan. Chuir mi fios ag iarraidh am piuthar aice-sa ach an tig iad ag iarraidh an leanabh.’


(1) .i. am brogach.

[TD 112]

(145) An Jellicoe
An Jellicoe? Fuirich ach an innis mi dut, ma-thà. Bha cogadh air, an Daradh Cogadh, agus, h-uile brogach bha anns an Nèibhidh, dh’fhimireadh iad dhol aig Invergordon agus chuireadh e (1) iad fhèin an-àirde. Bha brogach an ath-dhoras domh, brogach beag òg, an aon aois ri Doilidh, agus fhuair eise call a dhol, is chaidh e, an leanabh bochd. Bha e mach ann an Sasainn: bha iad airson mìos, bha iad cur na brogaich tro drile, a bheil thu faicinn?

Bha mi leis an t-iasg an Inbhir Pheofharain, is thuirt an station-master rium,

‘A bheil càirdean idir agad air an Jellicoe?’

‘Ò, chan eil fhios agamsa,’ arsa mise – cha robh fhios agamsa cò an trèan a bha sa Jellicoe (2).

Ach – fuirich thusa! – bha fhios aig a’ bhrogachan bochd bha an ath-dhoras gur e mise a bha ann agus, dar bha an Jellicoe tighinn a-steach, am fear a bha dràibhigeadh, thilg e an cable, thilg e steach anns an raon e – nis, dh’fhimireadh càr dhol null timcheall.

Thàinig an station-master thugam. Thuirt e,

<eng>‘Mrs MacAngus, there somebody calling you.’<gai>

Ò, chaidh mi bhàn mìle, fagais air mìle bhàn is thuirt a leanabh bochd,

‘Innis do mo mhàthair gun fhaca thu mi is gum bi mi cur mo ghaol gu mo mhàthair bochd.’

Is an ath-rud a fhuair sinn gun deach e fodha.

(146) Nolda
Aon do na làthachan bha mi fhìn is an nàbaidh agam, dh’fhalbh sinn ag iarraidh stoban gu taoibh a’ mhuir agus bha cù agamsa, cù mòr agus, dar bha sinn tighinn dachaigh, bha craobh an sin agus bha an cù tarraing an t-aodach agam an-àirde gus a’ chraobh. Is thuirt mi ris a’ bhoireannach eile,

‘Thighearna, fimireas rudeigin bhith aig a’ chraobh sin. Tha an cù toirt an t-aodach dìom.’


(1) .i. an t-ùghdarras.
(2) .i. cò an trèan a bhuineadh dhan t-soithich.

[TD 113]

‘Uill, cumaidh mise am bike agad. Siubhail an-àirde ach am faic thu cò tha ann!’

Ò, thàinig mise air ais.

‘Ò, m’ eudail, tha boireannach foreigner agus tha i leughadh litir.’ – Fhuair i fios gun d’ robh leanabh beag bàthte – ’s e caileag bheag a bha anns an sgoil – gun do mharbh na Germans i. ‘Agus tha i còineadh,’ thuirt mi.

Ò, chaidh mi [air ais].

‘Nis,’ thuirt mi rithe, ‘tig dachaigh còmhla riumsa!’ Rinn mi cupa teatha di. Thuirt mi rithe,

‘Càite a bheil thu na laighe?’

Thuirt i,

‘Shuas sin.’ – Bha fhios aice.

Agus dh’iarr mi oirre an e anns a’ bhailean sa (1). Chuir i car a’ cheann:

‘Fada, fada suas (2).’ – Cha robh dùrd Beurla aice.

Dh’fhalbh i. Bha rùm aice ann am Baile an Todhair is chuir mi an-àirde gus a’ chùlaibh i agus chuir mi air an rathad gu Baile an Todhair i.

Nis, bha mi gu tinn leis am flu agus thàinig mo nighean agus an duine aice a-mach airson an weekend bhail gun d’ robh mi gu tinn. Agus, gun canadh tu, timcheall trì uairean no ceithir thàinig, gnog gus an doras, is chaidh mo nighean gus an doras.

Thuirt i (3),

‘Chan e, chan e, chan e! Chan e an aon boireannach, chan e!’ – Is bha mi ag innseadh do Doilidh mu dheidhinn i, agus thuirt i (4),

‘Fimireas tu èirigh à do leabaidh thighinn a-bhàn.’

Rinn i gloc dar chunnaic i mi. Ach bha aiteal Beurla aig an duine. Thuirt e,

‘Thàinig mi airson taing, taing [thoirt] dut, seachad na taingean,’ arsa eise, ‘gun tug thu a’ bhean gus an taigh còmhla riut.’

’S e an tè bheag aig an t-searbhanta [aice], mharbh na


(1) anns a’ bhaile bheag sa.
(2) don àird an ear.
(3) .i. a’ bhana-choigreach.
(4) .i. Dolly.

[TD 114]

Germans i tighinn às an sgoil, is am pocan air a cùlaibh, is chuir a màthair fios gu Nolda agus, dar fhuair i an litir air an rathad, chaidh i lodh gun d’ rachadh i ag iarraidh an t-àite di fhèin, a bheil thu tuigeil? ’S ann aig Dia tha fhios càite an d’ robh i agus ciamar thigeadh i dachaigh.

Nis, dar choimhead mise oirre cha robh bòt air a cas.

‘Thì! Thighearna,’ thuirt mi ri Doilidh, ‘chan eil bòt air a cas.’

‘Ò uill, chan fhaigh i bòtachan gun cùpon.’

Agus thuirt mi rithe,

‘A bheil cùponan agad?’

‘Chan eil.’

Cha robh fhios aice dè bha ann an cùpon – ’s e anns an t-àite againn bha e. Agus thuirt George rithe,

‘Tha naoi cùponan agamsa fhuair mi airson dungarees. An gabh thu sin?

‘Gabhaidh,’ arsa mise, ‘is thèid mi gu Mr Cormack an Inbhir Pheofharain.’

Chaidh mi gus a’ bhùth. Cò bha ann ach a nighean.

Thuirt mi,

‘Cuine a chì mi t’ athair?’

‘Uill, ma thig thu air ais aig eadar uair is dà uair, gheobh thu e, bhail tha e dèanamh an-àirde na leabhraichean.’

Chaidh mi air ais is thuirt mi,

‘Mr Cormack, ma tha Dia umad, tha foreigner agamsa is chan eil bòt air a cas. Feuch am faigh thu paidhir bòtan.’

‘Gu dè an number aice?’

‘Chan eil fhios agamsa. Chan eil fhios.’ Ach ’s e cas leathan a bha oirre, cas ploideach, leathan.

Chaidh e an-àirde is fhuair e am paidhir bòtan sa. Thuirt e,

‘Is fheàrr domh thoirt number sia dut agus bheir mi sia beag dut.’

<eng>‘All right!<gai> Nì sin an gnothaich, is mur dèan iad i, an toir thu air ais paidhir eile domh?’

‘Bheir, ach tha iad nota, Mrs MacAngus.’

‘Chan eil diofar. Shin an nota dut.’

[TD 115]

Phàigh mi iad. Dar thàinig mise dachaigh, rinn i leum aig an oidhche, dar chunnaic i na brògan. Fitigeadh iad A-one i.

Nis, chaidh i dhachaigh [an deaghaidh a’ chogadh]: bha i giùlan is chaidh i dachaigh. Bha brogach aice, Paul – rugadh e an deaghaidh i dhol dachaigh. Dh’iarr i air Doilidh is an duine dhol a Norway, is chaidh iad. Ò, dè an èilteachadh fhuair iad!

(147) A’ chantie
Cheannaich iad am piàno eadar-riutha, na daoinibh [sa champ], agus bha iad dol a thoirt am piàno do mo mhàthair an a phrèasant airson dol an-àirde leis an t-iasg. Agus thuirt mo mhàthair ris an tè,

‘Tha mise dol a dh’fhaighinn am piàno ann an J-Block!’

Agus dè rinn mo nàbaidh airson diabhlaireachd ach chaidh i an-àirde is thuirt i ri mo mhàthair,

‘A bheil fhios agad dè tha iad dol a thoirt dut ach seann chantie. Ò, Thighearna, na bi dèanamh òinnseach dìot fhèin! Chan eil no piàno! A bheil fhios agad dè tha iad dol a thoirt dut ach chantie mòr.’

‘Uill,’ arsa mo mhàthair, ‘mas e chantie tha mise dol a dh’fhaighinn, cha toir mise an chantie às am block aca!’

Siud a dh’fhalbh i air ais is thuirt i ris an duine-uasal,

<eng>‘I’m no wanting the piano. I have plenty pianos at home.’<gai>

Ò, thàinig mise gu mo mhàthair air ais.

‘M’ anam fhìn, chan eil fhios agam dè nì mi leat! Nam biodh tu ceart, dh’innseadh tu domhse an tòs gun d’ robh thu dol a dh’fhaighinn e agus bhiodh an gliocas agamsa gun gabhadh tusa e.’ – Thug iad gu Saltburn e! – ‘Agus an diabhal boireannach, gun tuirt i gur e chantie fon leabaidh tha e dol thoirt dut airson diabhlaireachd!’

(148) A còcaireachd anns an Drome
Bha mi còcaireachd; bha mi anns an Drome cho fada is bha a’ chogadh ann. Bha mi dà bhliadhna gu leth san Drome, cookigeadh anns an Drome. Bha mi cookigeadh airson dà bhliadhna gu leth

[TD 116]

[Dealbh]
Isbeil Anna air taobh a-muigh an taigh aice, ‘Nairnview’, ann am Baile a’ Chnuic sna 1950an.

[Dealbh]
Isbeil Anna air taobh a-muigh ‘Nairnview’ an ath-dheichead.

[TD 117]

agus, dar chaidh mi ann, thuirt mo nighean rium,

‘Càite a bheil thu dol ach gum bi thu marbh? Tha iad cantainn gu bheil razor-slashers ann agus gheobh thu aon san aghaidh leis am boineid agus bios tu marbh agus cha bhi mice ceart nam inntinn!’

Bhiodh i tighinn h-uile Wednesday:

‘Am bu chaomh leat bhith ann?’

‘Ò, chan iarrainn thighinn às.’

‘Ò, tha thu morta le obair.’

‘Chan eil, no morta!’

Agus bha mi ann airson dà bhliadhna gu leth gus an deireadh agus bha fichead a seachd daoinibh agam. Bha agam ri èirigh sa mhadainn aig sia uairean sa mhadainn às an taigh againn. Bha agam ri siubhal gus an Drome. Bhithinn a-steach anns an campa aig cairteal an deaghaidh seachd.

Ach innsidh mi seo dut, ’s e an t-àite as fheàrr a bha mi riamh na mo bheatha. Ag innseadh dut an fhìrinn, ’s ann a bha bròn orm dar bha mi dol a dh’fhàgail e, bhail bha an t-airgead gu math. Gheobhainn aiteal bheag gàire a ruigeadh mo chridhe.

*

Thug e pana mòr domh airson bhith dèanamh dumplings agus thug iad sguitear airson bhith togail bùrn is thug e leth-phoca buntàta is bogsa biosgaidean domh. Is chaidh e – [Bensey, an ceannard] – nis, dar bha an campa deis, chaidh e bhàn gu Bonar is chuir e fios orm thighinn a-bhàn a chookigeadh sin da, ach cha deach mi. Bha hotel aige.

Thàinig Bensey [on camp] airson mi. An tè bha ann, bha i dèanamh soup – a bheil thu tuigeil? – agus cha robh i dèanamh fòghnaidh. Chuireadh i excuse do rudeigin air agus faodas tu bhith cinnteach nach d’ robh Bensey ag iarraidh sin a bhiodh gu ro-extravagant – nan lìonadh iad an corp le lite agus soup, sin uile bha eise ag iarraidh.

Agus air Là na Sàbaid thàinig an duine às an Drome, an deaghaidh mi thighinn às an eaglais, is thuirt e rium,

[TD 118]

‘Dè tha thu dèanamh?’

‘Chan eil mi dèanamh nichein. Chan eil nichein ri fhaighinn.’

Cha robh iasg sin dol, a bheil thu faicinn? Bha na daoinibh aig an cogadh.

‘Chan eil mi dèanamh nichein.’

‘Uill,’ arsa eise, ‘tha brod job agamsa dut.’

‘Tha mi creideil gu bheil.’

‘Tha fhios agam gur e còcaire math tha ionnad. Tha fhios agam gun gabh thu rud sam bith chanas iad riut, nach tèid thu ro fhada air. Agus ma ghabhas tu e, tig an-àirde a-màraich!’

Is chaidh mi an-àirde. Cha deach mi gus a’ chookigeadh idir: ghlan mi làn a saoghal a soithichean. Dar chaidh mi an-àirde, bha iad anns an sink feitheamh rium – ach ’s e a’ chiad uair is an uair mu dheireadh – ach cha robh mi dèanadaich an uair sin anns an Drome. Thàinig Bensey is thuirt e,

<eng>‘I got a lovely character on you. Will you come up in the morning?’<gai>

Is chaidh mi. Bha seachad ceithir notachan san t-seachdain agam agus mo bhiadh agus, dar bhiodh na làraidhean falaimh aig ceithir uairean, thigeadh e steach,

<eng>‘Get on your coat!’<gai>

Chuireadh e bhàn mi gus an taigh; bha e glè mhath mar sin. Dh’fhimirinn bhith ann aig cairteal an deaghaidh seachd sa mhadainn. Bha mi siubhal, mi fhìn is a’ chaileag sa – bha table-girl agam.

Dh’fhimirinn-sa am biadh dhèanamh do na daoinibh. Thighearna, bha uinneag agam – bha e mar aon do na h-uinneagan – ach chithinn aig cairteal an deaghaidh dà-reug: bha iad mar regiment tighinn an-àirde. Bha hutachan aca uile. Thigeadh iad steach aig leth-uair an deaghaidh dà-reug, ciudha diubh tighinn steach mar sin. Nis, dar dh’itheadh iad an diathad, rachadh e air falbh. Bha na spàinean is bha na sgianan is h-uile nì aig na table-girls – bha table-girls cur a-bhàn an diathad daibh. Agus nis, rachadh iad a-mach, chan fhimireadh iad fuireachd aig na

[TD 119]

bòrdachan, na shuidhe aig a’ bhòrd. Dh’fhimireadh iad dhol a-mach dar dh’ith iad an diathad. Rachadh iad a-mach, cuid diubh bhiodh cluich (1) leis na putanan agus cuid dhiubh le airgead, a-muigh, taoibh a-muigh ’an t-àite.

(149) A’ ghlainne aig an lampa
Cha robh glainneachan ri fhaighinn dar bha mise anns an Drome – bha a’ chogadh air is chan fhaigheadh tu nì leis a’ chogadh. Bhris mo mhàthair – ’s e lampa a bha againn – agus bhris i glainne. Chuir mi a’ chaileag bha còmhla rium dèanadaich, thuirt mi,

‘Siubhail ach am faigh thu glainne no dhà bhios aig do mhàthair agus agam fhìn!’

Is dh’fhalbh i is fhuair i ceithir, dhà di fhèin is dhà dhomhse.

Is thuirt mi ris [a’ cheannard an deaghaidh sin] gun do bhris mo mhàthair a’ ghlainne.

‘Och,’ ars eise, ‘gheobh thu aon à seo.’

‘A bheil dhà ann?’

Cha robh one aige. Bha e (2) againn ach cha robh fhios aige.

(150) A’ dèanamh stiudha anns an Drome
[Bhiodh fear de na paidhleatan a’ faighinn rudeigin a dh’itheadh e bho Isbeil Anna a thuilleadh air na bha e a’ faighinn bhon chòcaire a bha a’ gabhail cùram don roinn aige fhèin.]

Dar bha mi anns an Drome, na daoinibh bha agam, bha pilotan ann agus bha feadhainn bha dèanadaich air an talamh. Agus aon chuairt bha sinn gun feòil airson dèanamh diathad do na daoinibh is thuirt mi ri aon diubh,

‘Siubhail a-bhàn gus an taigh agamsa. Chì thu caob bolt mòr, bheir thu an-àirde am bolt. Thèid sibh le lìon air uachdar an gunnars agus gheobh sinn na rabaidean. Glanaidh mise iad is stiudhaigidh mi iad.’

Agus bha am fear sa – à Sasainn a bha e – agus dar a bha e à Sasainn, thigeadh e ag iarraidh criomag an-còmhnaidh agam do


(1) .i. cluich chairtean.
(2) Leugh iad.

[TD 120]

rudeigin (1) bhiodh còrr ann. B’ àbhaist domh thoirt da e. Agus dar bhiodh e dol ’an adhar ann an aeroplane, chanadh e,

‘Mam Riley, cùm aiteal don stiudha agad domh dar thig mi bhàn!’

Chanainn-sa ris,

‘Gheobh mise an sac is gheobh thu fhèin an sac, an diabhal a tha ionnad. Nach fhaigh thu bhon tè agad fhèin?’

Charadh e cheann: nach fhaigh!

(151) I’m Baile a’ Chàil too!
Dar bha mi anns an Drome cookadh, bha mi airson dà bhliadhna gu leth ann. Agus corr uair bha am biadh, chan fhaigheadh sinn fòghnaidh airson dèanamh. Agus b’ àbhaist domh dhol leis an t-iasg dh’Inbhir Pheofharain, agus tha mi creideil gum b’ aithne don duine sa mi, bhail ’s e an t-ainm agam ceart a chanadh e. Agus criomag feòil no uigh rachadh gu aoneigin, dh’iarrainn air an tè bha toirt aig a’ bhòrd,

‘Feuch an toir thu sin do “Baile a’ Chàil”!’ Agus sin an t-ainm aig Inbhir Pheofharain – Baile a’ Chàil.

Fuirich nis! Bha fear bha fagais oirre agus ’s e Sasannach a bha ann agus bha e faicinn an duine sa faighinn criomag dar bhiodh còrr do diathad no nì agus, là-eigin, thàinig e mach agus thuirt e rium,

<eng>‘I’m <gai>Baile a’ Chàil<eng> too. Give me a bittie!’<gai>


(1) de rudeigin.

[TD 121]

NOTAICHEAN AIR NA NAIDHEACHDAN

(1–18) Na Bana-mharaichean
Chaidh luaidh a thoirt air an t-saoghal chruaidh a bha aig bana-mharaichean a’ chosta an ear cho fada air ais ris an t-Sean Chunntas Staitistigeil, far a bheil iomradh air baoit a bhith ga tional airson nan lìonachan mòra, air obair a’ bhaoitidh fhèin agus air an astar a bhathas a’ dèanamh, dh’fhaodte iomadach mìle, gus an t-iasg ùr no saillte a reic (coim. Steven 1995, 87, 89). Thathas ag innseadh anns an dearbh àite mar a bhiodh boireannaich a’ giùlan nam fear aca air am muin a-mach gus na sgothan a chum is nach fhàsadh an cuid aodaich fliuch, is e an dàn dhaibh tacan rudeigin fada a chur seachad air a’ mhuir. Ged nach eil luaidh air an nòs sin anns na teagsaichean seo, ’s ann mar sin a bha cùisean ann am bailtean-mara Mhachair Rois cuideachd. Tha am prìomh neach-aithris agam ga dhearbhadh mar a leanas: ‘Chuir mi an uncle agam, tha mi creideil, fichead uair air mo mhuin steach anns an sgoth … bheil cha b’ urrainn da fhaighinn anns an sgoth [dh’easbhaidh pier]. Bhiodh iad fliuch is cha b’ urrainn daibh dhol gus a’ mhuir fliuch’ (coim. Macdonald agus Gordon 1971, 17).

Tha e air a chlàradh gur e MacCoinnich fhèin a chuir stad mu dheireadh air an nòs a bha ann an Leòdhas na boireannaich a bhith a’ giùlan nam fear aca thairis air na fadhlaichean. ’S ann a’ coiseachd gus am baile a bhiodh iad agus gun iad airson gun rachadh an aodach a fhliuchadh air an t-slighe (D. Macdonald [gun bhliadhna], 102). Tha cunntas air obair nam bana-mharaichean ann an coimhearsnachd air taobh thall na linne ann an Cataibh an Ear ri fhaighinn ann an Dorian 1985, 34.

(2) Ag obair aig an taigh
Ann an coimhearsnachdan iasgaich eile air a’ chosta an ear, tha

[TD 122]

Steven (1995, 89) ag ràdh gur e ‘mnathan agus ìghnean aig iasgairean a tha anns na bana-mharaichean, a bhios a’ pòsadh mar as trice am measg na dual-fhine no na treubha aca fhèin, seach gur e a’ chuid a bu mhotha den ghnothach anns an deachaidh an togail a bhith a’ tional baoite airson nam fear aca air neo a bhith a’ baoiteadh nan lìonachan aca.’

(4) ‘A’ smocadh iasg le seann bòtan’
Tha Dorian (1985, 35–36) ag innseadh mun obair a bha a’ buntainn ri smocadh an èisg ann an Eurabal, agus mar a bhite a’ cleachdadh dhurcan (d. 10).

(6) An adag gun spot
Airson a’ chreideis gu bheil meur-lorg an Naoimh Peadar ri faicinn anns an adaig, dèan coimeas ris na tha anns a’ Bheurla Ghallda: ‘Peter’s thoom, Peter’s mark, one of the black marks behind the gills of a haddock’ (Chambers 1997, s.v. Peter). Tha Swire (1966, 130) a’ toirt luaidh air an iasg mar annsachd an Naoimh, a chionn is gur ann a fhuair e lorg air an airgead-càine agus gur ann air cliathaichean an èisg a dh’fhàg e a mheur-lorgan. An cois sin, tha i ag aithris rann traidiseanta: ‘A black spot on the haddie, a long snout on the whiting’. Tha beul-aithris bhon Eilean Sgitheanach air a chlàradh aig Mackenzie (1995, 84) a tha ag innseadh gur iad na sràcan dubha air cliathaichean na h-adaig is a’ charbhanaich, na comharraidhean a dh’fhàg meòirean Chrìosd air dha feum a dhèanamh de na h-èisg sin gus am mòr-shluagh a bhiathadh.

(14) An obair
Tha NicNèill (1992, 38–43) a’ toirt sàr chunntas bho cleachdadh fhèin air cutadh an sgadain, agus bheir i iomradh (dd. 50–63) air an aon seòrsa obrach ann am bailtean-puirt eile, agus Lowestoft san àireamh. Gheibhear cunntasan mun aon obair ann an Yarmouth ann an Tochar 19 (1975) bho thè a Siorramachd Bhearaig (dd. 112–13) agus bho bhana-Bharrach (dd. 114–17).

[TD 123]

A thaobh Eurabail air taobh thall Chaolais Dhòrnaich bho Mhachair Rois, tha Dorian (1985, 56, 66) ag ràdh gum biodh seusan an iasgaich a’ tòiseachadh tràth sa Chèitean agus tha iomradh aice air àirleas a bhith ga phàigheadh ris na caileagan. Ann an earrannan eile den aon tobar, tha cunntasan rim faighinn bho bhoireannaich às an aon bhaile mu obair cutaidh is pacaidh an sgadain ann an àiteachan-iasgaich ann an Lowestoft agus ann am bailtean eile (dd. 66–68).

(18) A’ bhean eireachdail
Mar a tha Anson (1950, 47) a’ toirt fa-near, ‘mun bhliadhna 1921 … thòisich “ionnsaigh spioradail” eile am measg nan coimhearsnachdan iasgaich – an turas seo ri linn seusan an sgadain ann an East Anglia.’ Tha Dorian (1985, 70) mar an ceudna, is i a-mach air cleachdadh nan daoine fhad is a bha iad air falbh aig an iasgach, a’ toirt luaidh air obair nam miseanan seo agus dèanadachd nam ministearan ann am bailtean air cuairt an iasgaich.

(19) ‘Bata da fhèin’
Faic Seanfhacal 23 agus Watson 2001, 348. Tha Campbell (1975, 75) a’ toirt an aire don eagal a bha ann, a thaobh cloinne, nan èighte an ainm fhèin orra air an oidhche, gum faigheadh an Diabhal cumhachd thairis orra, agus tha e ag ràdh an cois sin nach b’ àbhaist don fheadhainn as sine freagairt a thoirt air gairm de a leithid mur tigeadh i trì tursan, dìreach mar a tha a’ tachairt anns an sgeulachd seo, air eagal is gur e spiorad a bha a’ glaodhaich.

(26) Ag iarraidh maorach
Tha naidheachd aig Miller (1869, 137–38) bho Sgìre an Uig a tha a’ leigeil fhaicinn gur e obair chaileagan a bha seo. B’ e feusgain is lugaichean a bhiodh na boireannaich a’ tional mar bu trice seach seòrsaichean eile de bhaoit gus an cleachdadh air na lìonachan (coim. Macdonald agus Gordon 1971, 14–15),

[TD 124]

agus gheibhear cunntas bho Eyemouth (coim. Tochar 20 (1975), 148–49) mu bhaoiteadh an lìn bhig. Tha Dorian (1985, 9) a’ toirt luaidh air baoiteadh lìonachan le feusgain is coilleagan an an Eurabal.

(27) An coidse is paidhir
Tha Dorian (1985, 23) a’ sgrìobhadh mu chladhach nan lugaichean dhen dèanadh iasgairean Eurabail feum mar bhaoit. Gheibhear fiosrachadh mu iasgach pollaich anns an aon tobar (d. 29).

(36) An gamekeeper
Tha Dorian (1985, 52) a’ toirt luaidh air feadhainn a bhith a’ tional bhioran mar chonnadh ann an Cataibh an Ear.

(37) Am buntàta
Bha an aon seòrsa feamainn, ris an cante sràilleach anns an dà àite, ga cleachdadh mar thodhar le luchd-àiteachaidh Eurabail air an aon dòigh (Dorian 1985, 53). ’S e am buachar (mathachadh) a b’ fheàrr leotha airson barran eile, mar a b’ àbhaist ann am Machair Rois cuideachd.

(38) An cruidh
Feumaidh mi taing a thoirt don Ollamh Bo Almqvist airson nota a thug e dhomh mun naidheachd seo: ‘Tha aois mhòr aig abhcaidean a bhios an crochadh air dealachadh each agus làir bho chèile. Tha atharrachadh air an aon chuspair ri fhaighinn san t-Seann Innis-Tìlis anns an Orkneyinga saga, caib. 81 (eadar-theangachadh Phenguin, d. 149)’. ’S e an aon bhun-smuain a tha ri faighinn ann an sgeulachd a tha air a clàradh agam bho Mháire Rua Nic an Luain (a’ Bh. Uí Mhaí) às na Cruacha, Siorramachd Dhùn nan Gall. Anns an sgeulachd a tha seo, ’s ann a bhuilicheas Ó Domhnaill fearann Leitir Mhic a’ Bhàird air a sgalaig mar dhuais air a’ chomas geur-labhairt aige.

[TD 125]

Dh’innis fear-aithris Naidheachd 38 fhèin dhomh, a thaobh Dhonnchaidh (Duncan), gum b’ àbhaist ‘amadan’ de a leithid a bhith ga chumail ann a h-uile oighreachd anns na seann làithean. Tha e coltach gu bheil Mackenzie (1995, 89–90) a’ toirt seachad eisimpleir dheth seo anns an Eilean Sgitheanach, is e a’ dèanamh luaidh air ‘MacFhionghain a’ Choire, gur ann fo a dhìon-san a b’ àbhaist do [Ghilleasbaig Aotrom] a bhith a’ falbhanachd gu slàn’ – a thaobh an amadain ainmeil a tha seo, faic cuideachd Black 2005, 428.

(41) Fead Lachaidh
Coim. Maistre Pathellin, AT1585, An neach-dèiligidh a bha às a chèill aig fear-lagha. Tha mi taingeil don Ollamh Almqvist a thug brath dhomh air an tarraing seo cuideachd. Tha e coltach gur e atharrachadh air Naidheachd 39 a tha seo. Tha an dà chuid gnàthasan cliùiteach agus geur aig feadhainn a tha air chuthach san Eilean Sgitheanach air aithris le Mackenzie (1995, 89–90).

(48) A’ bruich faochagan
Tha Dorian (1985, 50) a’ toirt luaidh air sluagh Eurabail a bhith a’ tional fhaochag. Tuigear an cudrom a bha anns a’ mhaorach air uairean gus muinntir Mhachair Rois a bheathachadh bho Steven (1995, 24), a tha ag aithris mar a dh’innseadh anns an t-Sean Chunntas Staitistigeil gun do shàbhail coilleagan sluagh Bhaile Dhubhthaich bhon bhàs ann an 1783, bliadhna bochdainn nuair a bha an t-aran anabarrach gann. A thaobh luchd-obrach an rathaid-iarainn, tha NicNèill (1992. 80) a’ leigeil fhaicinn cho moiteil is a bha an fheadhainn seo anns na linntean a chaidh seachad an dà chuid anns an dreuchd agus anns an èideadh sho-aithneachadh aca.

(52) ‘No see piggy’
Dh’fhoillsicheadh naidheachd ann an Ó Canainn, Ó Cuinn agus Watson (1990, 92–93) mu ghloidhc dhen t-seòrsa seo a chaill cuid de bheathaichean, is e air an rathad gus an fhèill.

[TD 126]

(53) ‘Rinn thu murt!’
Aig an àm seo, b’ àbhaist do theaghlaichean anns na bailtean seo cuilean muice a cheannach aig an fhèill anns a’ Mhanachainn air neo ann am Baile Dhubhthaich. Rachte na mucan a reamhrachadh is an uair sin a reic na b’ anmoiche sa bhliadhna airson airgid ullaimh (coim. Macdonald agus Gordon 1971, 82, agus Naidheachd 128).

(61) A’ bhùth aig Mr Denoon
Bhathas a’ creidsinn gun robh e na ghnàths aig marsantan is ceannaichean de leithid ri linn amannan guanach anns am faodte an gnothach aca a bhriseadh an cuid airgid a chleith ann an àiteachan falaich air feadh na dùthcha. Thèid a thuigsinn bhon eisimpleir a tha aig Mackenzie (1995, 85) mu dheidhinn ceannaiche-siubhail Sgitheanaich, gun do dhìochuimhnicheadh corra neach dhiubh an dèidh làimhe càite an do chuir iad an t-airgead aca am falach.

(65) Ministear gun ghràs
’S e comharradh a tha seo air deireadh an t-saoghail a b’ àbhaist a bhith ga chur às leth Choinnich Odhair, fàidh Bhrathainn (coim. Miller 1869, 164).

(67) An Grecian Band
Tha e coltach gur e gnàthas a chaidh a stèidheachadh bho chionn ùine gu math fada a bha ann gum biodh ministearan a’ coireachadh bhoireannach na sgìre mu dheidhinn aodaich a bha iad a’ meas neo-iomchaidh, a chionn is gu bheil MacInnes (1951) a’ toirt luaidh air mar a thachradh san 18mh linn.

(68) An catechising
A’ toirt cunntas air cleachdaidhean na h-eaglais anns an 18mh agus aig toiseach na 19mh, tha Kennedy (1861, 115) a’ bruidhinn air an nòs seo mar a leanas:

Dimàirt is Diciadain, feadh a’ gheamhraidh agus an

[TD 127]

earraich, bidh am ministear ‘a’ cumail riaghailtean ceasnachaidh’. Thèid an sluagh a tha a’ fuireach ann an ceàrnaidh àraid a thional anns an aon àite – an eaglais, an sgoil air neo ann an sabhal – agus an dèidh dhaibh adhradh a dhèanamh, ùrnaigh a ghabhail agus èisteachd ri tè de na ceistean à Leabhar Aithghearr nan Ceist ga mìneachadh, thèid gach duine à ceàrnaidh an latha a sgrùdadh gu mionaideach is gu domhainn. Bidh càch a’ frithealadh agus thèid iad uile a cheasnachadh. Air an dòigh sin, ruigidh an fhìrinn air cogais gach neach fa leth, gum bi meudachd an eòlais a tha aig gach duine san èisteachd, maille ris mar a tha e a’ faireachdainn, air a meas leis a’ mhinistear, gum bi eòlas soilleir air bun-phuingean teagasg an t-Soisgeil air a thoirt seachad, agus gum bi cùisean luachmhor air an cruinneachadh airson obair na cùbaid.

Tha eisimpleir aig Auld (1868, 130) a tha a’ leigeil fhaicinn gu soilleir cho danarra is a dh’fhaodadh a’ chlèir a bhith aig amannan dhe leithid.

(70) Na h-Òrduigheannan an Tairbeart
Tha Kennedy (1861, 88–89) a’ toirt tuairisgeil cuideachd air ‘coinneamh a’ cho-chomainn’ a bha na cuid choileanta de dh’aimsir nan Òrduighean:

B’ e am prìomh amas … cofhurtachd cho-aontach agus oileanachadh nan creidmheach, a’ toirt sùil àraidh air an fheadhainn a bha fo eagal a thaobh an ùidh ann an Crìosd … An toiseach, cha robh an làthair ach luchd-comanachaidh; ach, ri ùine, gheibheadh duine sam bith a-steach. ’S e am ministear a bhios an ceann na coinneimh agus, an dèidh ùrnaigh, adhradh agus earrann den sgriobtar a leughadh, cuiridh e iarraidh air neach a tha fo iomagain a bhith cur ceiste air beulaibh na coinneimh. Leis an sin, gheibh e freagairt bho

[TD 128]

dhuine air choreigin a bhios ag èirigh, a bheir luaidh air earrainn den sgriobtar a tha a’ toirt cunntas air feart àraidh ann an nàdar a’ Chrìosdaidh, gum miann leis fhèin comharra fhaighinn air an fheadhainn air a bheil an earrann a-mach agus air a’ chaochladh dhòighean air am bi iad eadar-dhealaichte ris an fheadhainn a tha nan Crìosdaidhean ann an ainm a-mhàin. Fosglaidh am ministear an uair sin buaidh na h-earrainn a-mach agus bheir e mìneachadh pongail seachad air a’ cheist a chaidh a stèidheachadh oirre. An uair sin, bidh e a’ cur iarraidh, fear mu seach le an ainm, air a’ chuid, a rèir aithris, aig a bheil a chràbhachd, a dh’eòlas agus a ghibhtean a bhith ‘ri labhairt air a’ cheist’. Bidh fear mu seach ag èirigh, mar a thèid a ghairm, agus cuiridh e an cèill gu h-aithghearr a chuid bheachdan fhèin air a’ cheist agus, gun a bhith a’ feuchail aon chuid ri bhith a’ soilleireachadh an Sgriobtair, no toirt earalachadh seachad, no dol cho fada ri eòlas fhèin a thaisbeanadh, innsidh e bho chridhe dè tha e air faireachdainn, dè tha a’ cur feagal air, agus dè tha toirt tlachd dha fo chumhachd na fìrinn. An dèidh sin, bheir am ministear seachad geàrr-chunntas air na h-uile a chaidh a ràdh, ga cheartachadh, ga dhearbhadh agus ga mheudachadh a rèir mar as fheudar, agus cuiridh e an t-iomlan am feabhas ann an dòigh a tha feumail. An uair sin, is àbhaist gun tèid iarraidh air an fhear a rinn a’ cheist ùrnaigh a dhèanamh, agus cuirear crìoch air a’ choinneimh le adhradh agus beannachadh. ’S ann mar sin a bhitheadh coinneamh a’ cho-chomainn ann an deagh làithean nan athraichean ann an Siorramachd Rois.


Tha an cunntas aig Auld (1868, 164) a’ leigeil fhaicinn cho duilich is a bhitheadh e uaireannan ceist a lorg, agus tha Kennedy (1861, 88–89) a’ bruidhinn air a’ chuideachadh math a gheibhte ann an seirbheisean a’ cho-chomainn bho èildearan deas-bhriathrach, leithid bràthair màthar Isbeil Anna, a bhiodh a’ tadhal à ceàrnaidhean eile:

[TD 129]

Dihaoine, latha an fhèin-cheasnachaidh, ’s ann air a’ bhlàr-a-muigh a bhios an aon seirbheis phoblach air a cur air dòigh. Thèid sluagh mòr a thional. Tha caochladh mhinistearan diadhaidh am broinn na teanta. ’S e coltas coinneamh a’ cho-chomainn a tha air an t-seirbheis … ach le cudrom air na dleasdanasan sòlaimte a bhuineas ri Sàbaid a’ chomanachaidh. Thèid dà cheist a chur, tè mu seach, gus cùisean a chaochladh. Chan iarrar ach air na coigrich bruidhinn agus chan fhaigh ach brod nam fear a tha sin a chead, seach gu bheil na h-uimhir dhiubh ann.


Tha Miller (1999 [1835], 142) a’ toirt mìneachadh air sin: ‘Nuair a bhios gu leòr de sgil a dhìth am measg èildearan na sgìre, canar “èildearan balbha” riutha agus, air là nam fear [an là san labhair na h-èildearan ris an t-sluagh], thèid urracha nas tàlantaiche às na sgìrean crìche nan àite.’

(77) An dà chraobh
A thaobh na bun-smuaine gum fàsadh craobhan às na h-uaighean aig dithis leannan a bha air an tiodhlacadh ri taobh a chèile, faic MacKenzie 1935, 274, far a bheil luaidh air bailead nan Crìochan, ‘The Nut-brown Maid’, agus air a’ bhailead, ‘The Douglas Tragedy’. Tha mi taingeil don Ollamh Bo Almqvist airson na tarraing seo.

(78) Leigheas airson foinneachan
A thaobh na buaidhe a bha aig uisge froise gus faighinn cuidhteas foinneachan, coimeas MacGregor 1937, 54. Am measg chungaidhean-leigheis eile a bha rim faighinn anns an dualchas, b’ àbhaist do dh’fuil muice agus stuthan den t-seòrsa a bhith gan cleachdadh, mar a tha cunntas Muileach a’ leigeil fhaicinn ann an Tochar 45 (1992), 194–95. Mar chungaidh-leigheis air foinneachan, tha MacKenzie (1935: 71–72) a’ toirt iomraidh (bho Dhalyell, Darker Superstitions of Scotland, d. 84) air ‘uisge a tha na ruith gu deas is ungadh de bhlonaig cullaich’.

[TD 130]

(79) Uisge airgid
Coim. A. Ross 1976, 77 agus 86. Faodar cunntas mun leigheas seo air sùil-chronachaidh, a chaidh a chur ann an cloinn òig, a leughadh ann am MacLagan 1902, 115. Thathar a’ toirt an aire an sin do na feartan a leanas: an lionn fhèin a tha ga ainmeachadh mar uisge a’ chronachaidh no 'silver water’ (d. 202) a b’ fheudar a chumail ann am bobhla fiodha (ann an Loch Abar, d. 158); bha e riatanach gun rachadh an t-uisge a tharraing à tobar air an taobh deas den dachaigh agus dh’fhaodte nach cleachdadh ach an aon bhonn airgid. Nan greimicheadh am bonn no na buinn ri màs a’ bhobhla, cha bhiodh teagamh sam bith mu dheidhinn buidseachd (d. 151–52); ann an ceàrnaidhean àraidh den dùthaich, b’ fhèarr le feadhainn suas ri trì buinn a chur gu feum (d. 157). Thathas ag innseadh cuideachd <eng>(Celtic Magazine III, 351)<gai> mu bhorgh Bhaile Dhubhthaich fhèin, mar a chaidh fear a bha a’ tadhal anns an àite agus air an tàinig tinneas obann a leigheas tro fheum a dhèanamh de bhùrn ann am peile fiodha san robh bonn sia sgillinn, bonn tastain is bonn leth-chrùin. San leigheas seo, bhiodh càch ri coiseachd ann am mòr-shiubhal mun cuairt air a’ pheile is ortha dho-thuigsinn ga h-aithris fhad is bhathas a’ cur timcheall a’ bhùirn le bioran. Às dèidh dhaibh sin uile a dhèanamh bha an t-euslainteach air a nighe anns a’ bhùrn cheudna agus bhathas ga ‘làimhseachadh air dòigh neònach’. ’S e nì sònraichte eile a bha ann gun deachaidh clach bheag, caran cruinn leithid dèideig, a bha a’ bhan-fhiosaiche nam measg air a tomadh anns a’ pheile, a sgoltadh ann am mìrean le fuaim shiosarnaich. (Tha an co-sgrìobhaiche a’ moladh gum faodadh e bhith gur e bloigh de dh’aol neo-chaisgte a bha ann.) Thathas ag innseadh cuideachd gun dèanar ainmhidhean a leigheas air sàilleabh an aon seòrsa gnìomhachd: thathar a’ toirt dhaibh deoch bùirn, cuid dheth ga cur anns na cluaisean, cuid eile ga crathadh timcheall air na sùilean, nan aghaidh agus air an druim, agus earball a’ bheathaich air a tharraing tro làimh a chaidh a fliuchadh anns a’ bhùrn cheudna. Ann an ceann a’ ghnothaich, thèid na tha anns an t-soitheach a dhòrtadh a-mach agus, nan

[TD 131]

tachradh e idir gun greimicheadh fear sam bith de na buinn ri mhàs, bhathas a’ làn chreidsinn gur e an t-sùil chronachaidh a bha fa-near don euslaint.

Chlàraich mi cunntas mun leigheas thraidiseanta seo air a’ bhuidseachd cuideachd anns a’ Ghàidhlig bho bheul-aithris Shiorramachd Inbhir Nis, Ceap Breatainn ann an 1983 far an robhas a’ cleachdadh trì buinn. ’S e an creideas a bha aca gum b’urrainn dhaibh meas cho dochaireach is a bha a’ bhuidseachd a rèir na h-àireamh de bhuinn a ghreimich ris a’ bhobhla. Tha barrachd fianaise mun ghnàthas ann an Albainn ri faighinn bho Ross 1976, 77, 86, agus, san ear-thuath, bho Dorian 1985, 91–92, agus bhon rannsachadh a rinn Nicholson (1897, 70) ann an Goillspidh a bheir iomradh air eisimpleir a fhuaireadh ann an Uachdar Nìad (Auchterneed) ann an Siorramachd Rois agus a chaidh a chlàradh anns an <eng>Folklore Society Journal VI, 264.<gai> Tha Mackenzie (1995, 83) ag aithris gun deachaidh crodh a leigheas air an deachaidh bùrn a chrathadh anns an robh an dà chuid airgead agus òr – fàinne pòsta – air am bàthadh. A rèir Mackenzie (1935, 267–68) ’s ann a thogte bùrn a dh’aon ghnothach gus seo a dhèanamh à linne, gu seachd sònraichte fo dhrochaid a bha air an rathad chun a’ chladha. Dh’fheumte trì balgaman a ghabhail bho liagh fhiodha leis an deachaidh am bùrn a thogail agus an còrr a chrathadh le chèile thar an duine a bha an leigheas bhuaithe agus thar a theallach. Sa chunntas a tha e a’ toirt air burn (sic) airgid, tha Cameron (1928, 77) a’ leigeil fhaicinn gum faodar an dà chuid buinn òir is copair a chleachdadh còmhla ris an airgead agus gum b’ fheudar am bùrn dhen do rinneadh feum ‘a thogail à sruthan a bhiodh na beò is na mairbh a’ dol thairis air, is sin ga dhèanamh an ainm na Trianaid; nithear comharra na croise os cionn na tha anns an lèigh agus an dèidh sin thèid rann aithris.’ ’S e dòigh eile a bha ann gus an leigheas a dhèanamh, a rèir na h-aon tobrach – agus a bhiodh ag obair air ainmhidh tinn – gun ach ‘fliuch do shuil!’ (sic) a ràdh agus an uair sin do shùil a fhliuchadh le bàrr meòir air an deachaidh smugaid a thilgeil.

[TD 132]

(80) A’ bhana-bhuidse
A thaobh a’ chreideis gun robh e mì-shealbhach nan coinnicheadh iasgair, ’s e air an rathad gus a’ mhuir, ri geàrr no sean chailleach, faic <eng>Folklore Society Journal VI, 264.<gai> ’S e a’ bharail a bha aig Mackenzie (1995, 85) gur e tachartas mì-shealbhach a bha ann dha fhèin gun robh e air còmhlachadh ri boireannach aosta nuair a bha e a’ dol a dh’iasgach, ged a bha ise air a h-astar gu coinneimh chràbhaidh. Tha e mar chuid den bheul-aithris ann an ear-thuath na h-Albann gun robh e mì-shealbhach do dhuine a bha a’ siubhal chun na mara a bhith a’ tachairt ri ministear, mar a thathar ga leigeil fhaicinn ann an Cameron 1928, 75, agus Nicholson 1897, 57–58, a thuilleadh air mòran thobraichean eile. Ged a dhearbh am prìomh neach-aithris agam an aon rud dhomh a thaobh Mhachair Rois, ann an ceàrnaidhean eile tha e coltach nach bite a’ coimhead ri sagart Caitligeach anns an dearbh dhòigh (Anson 1950, 36). Tha Nicholson (1897, 77) ag aithris nach fhaicte bana-bhuidse a bha air an rathad gus cron a dhèanamh ach mar gheàrr agus nach gabhadh a tilgeil ach le bonn airgid; faic cuideachd Ó Duilearga 1981, 399–400, agus Ní Dhuibhne 1993, 77–85. Tha MacKenzie (1935, 51) a’ toirt iomradh air a’ chreideas gun robh e mì-shealbhach nan robh aon chuid ministear no muc gan luaidh le feadhainn a bha air a’ mhuir. Tha an tobar seo a’ toirt mar ùghdarras cuideachd Gregor (1881, 128–89) a tha ag aithris gun robh aig a leithid de gheàrr ‘cumhachd lem b’ urrainn dhi i fhèin a dhèanamh do-fhaicsinn airson tacain. Nan rachadh a tilgeil le urchair airgid, bhiodh an t-sean chailleach ri faighinn an dèidh làimhe na sìneadh no leabaidh a’ plosgartaich is a’ call na fala.’

Tha luaidh air tobraichean Albannach eile anns an aon àite a tha uile ag innseadh gun robh e mì-shealbhach tachairt aon chuid ri geàrr no sean chailleach agus tha Cameron (1928, 73), a tha a’ toirt iomradh air boireannach ruadh seach cailleach, a’ cur an cèill a thuilleadh air sin gum bu chòir an fheadhainn seo a leanas a sheachnadh: pàiste fiar-shùileach, fireannach spad-chasach, cat no muc. Tha Ross (1976: 70) a’ toirt seachad a’ bheachda

[TD 133]

nam bite ag amas air bana-bhuidse le musgaid sam bith gum b’ fheudar bonn airgid a chur innte mar urchair – b’ e bonn cam a bha feumail, a rèir Gunn is MacKay (1897, 135). Tha creideas ga thoirt seachad le MacGregor (1937, 58) nan rachte musgaid, is buinn airgid air an cur innte mar urchair, amas air geàrr gur ann a dh’atharraicheadh e gu cruth sean chaillich air neo bana-bhuidse. Air an làimh eile, ’s e a tha aig Napier (1879, 70), is e a’ toirt tuairisgeul air na seòrsaichean seo de chreideasan anns an taobh an iar, suidheachadh a tha ag innseadh mu bhana-bhuidse a chaidh a losgadh nuair a bha i na geàrr agus a dh’atharraich gu cruth boireannaich òig is a cas air a ciùrradh. Tha R.J. MacKay (gun bhliadhna, 59) ag innseadh naidheachd thraidiseanta mu bhoireannach à Dòrnoch, a fhuair an t-ainm a bhith na bana-bhuidse, gun do rinn i geàrr dhith fhèin is asal den nighinn aice. Anns a’ chunntas a tha aig Dorian (1985, 91–92) mu chreideas muinntir Eurabail a thaobh cùisean seilbh anns an iasgach, tha iomradh air a’ chumhachd a bhathas a’ creidsinn a bhith ann an airgead agus ann an uisge an airgid thairis air a’ bhuidseachd.

San dealachadh, tha MacKay (loc. cit.) a’ dearbhadh dhuinn mar a bhathas a’ creidsinn gun robh buaidh aig bonn airgid gus cron a chumail air falbh anns an tuairisgeul a tha aige gum biodh fear ga chur na chrochadh mu amhaich cloinne òige gus an dìon; agus tha Mackenzie (1995, 83) ag innseadh gun deachaidh na bha de dh’ìm ann an crannaig a ghlèidheadh air sàilleabh bonn sia sgillinn a bhith air a chur an grèim innte eadar an clàr agus am bonn. Sgrìobh Stewart (1883), nam faicte faoileagan ag itealaich air dòigh àraid, gur e droch mhanadh a bhiodh ann do dh’fhear a bha a’ dol a dh’iasgach (d. 331), agus, a thuilleadh air sin, mar a bhathas a’ cur earbsa à craiceann dòbhrain gus feadhainn a dhìon air bàthadh (d. 119).

(82) ‘Carson a dh’fhàg thu Dan?’
A thaobh an ear-thuath, tha Nicholson (1897, 82) ag ràdh, nan robh teaghlach mì-shealbhach ag iasgach an sgadain, gun cuireadh iad am mì-shealbh às leth droch ghuidhe teaghlaich

[TD 134]

eile. Rinn Temperley (1977, 108) cruinneachadh de sgeulachdan bho thaobh tuath na h-Albann agus, ann an tè dhiubh, cuiridh cailleach mallachd air iasgair.

(83) An ìomhaigh
A thaobh ìomhaighean air an dèanamh le luideagan, tha Nicholson (1897, 82) ag innseadh gun do rinn an teaghlach air an tugadh iomradh anns an nota mu dheireadh oidhirp air an suidheachadh ud a chur ceart. ’S ann a thàinig iadsan agus cailleach àraid còmhladh air beulaibh taigh nan daoine eile agus chuir iad teine ri ìomhaigh luideig de chaillich anns an deachaidh iomadach prìne a stobadh. Chuir càch an làmhan an ceangal ri chèile mun cuairt air an teine is iad uile a’ sgreuchail is a’ dèanamh iolaich. Bha e na chuid den dearbh dheas-ghnàth cuideachd a bhith ag aithris ‘fhaclan do-thuigsinn’. ’S ann bhon aon ùghdar, aig a bheil tuilleadh eisimpleirean bhon litreachas, a gheibhear naidheachd (d. 59) mu iasgairean a’ losgadh ìomhaigh luideig am bàrr simileir an aghaidh ministeir a bha air ùrnaigh a dhèanamh gus am peanasachadh agus iad air an t-Sàbaid a bhriseadh. Airson barrachd fiosrachaidh mu chreideis iasgairean, faic Tochar 20 (1975), 150–51.

(84) An neapaig san t-seann seacaid
A thaobh aislingean mu fheadhainn a chaidh a bhàthadh, faic Black 2005, 184–85, 398, agus, sa chumantas, A. Ross 1976, a bhios ag ainmeachadh J.G. Campbell 1902 gu h-àraid. Tha naidheachd aig MacRae (1908, 103–05, air a chlàradh anns an <eng>Rowan Tree Annual 1907–08<gai>) san deachaidh an t-àite far an tàinig corp duine bhàite gu tìr fhaighinn ann an aisling. Tha eisimpleir eile mu bhoireannach bàite ann an Uibhist a Tuath ann an Tochar 16 (1974), 318–20. ’S e sgeulachd mu dheidhinn cuirp caileig a tha aig C. Macdonald (1947, 84–86). Bha i air a dhol a-mach à sealladh fhad is a bha i a’ tional bhioran, agus ’s e nàbaidh a bha air falbh a dh’Ameireaga bhon uair sin a fhuair brath ann an aisling air an àite far an robh an corp. Anns

[TD 135]

an òran Leòdhasach, ‘Bàgh Ciarach’, bidh am fear a chaidh a bhàthadh ag innseadh do a leannan càite am bi an corp aige ri lorg (MacDonald [gun bhliadhna], 164–65).

(86) Teip dubh
Gheibhear fiosrachadh mun dòigh san deachaidh leanabhan a dhochann leis an t-sùil chronachaidh bho MacLagan 1902: 51–53, 162, aig a bheil eisimpleirean bho Shiorramachd Rois. Tha sgeulachd aige cuideachd (d. 43) san tèid rabhadh do dh’athair gun a bhith a’ cur a phàiste òig – ‘an leanabh as eireachdaile coltas san àite gu lèir’ – fa chomhair an t-sluaigh. ’S ann a bha clann a bha glan no grinn thar a’ chumantais ann an cunnart fa leth, mar a bha an fheadhainn nach robh air am baisteadh fhathast (Napier 1879, 20). Ann an cunntas eile, tha an t-ùghdar ag innseadh (d. 149) gun deachaidh gisreag (seun) chonnlaich don teine gus crodh a bha air an dochann air an dearbh dhòigh a leigheas. Tha Stewart (1883, 359–60) ag ràdh cuideachd gum b’ àbhaist do shìthichean toirt an aire do chloinn a bha brèagha agus gur e comharra de leithid nan robh iad a’ mèaranaich. Nam b’ ann mar sin a bha, ’s e bu chòir a bhith air a dhèanamh smugaid a thilgeil ann an aghaidh an leanaibh. Anns an aon leabhar, thathar a-mach air smugaid a bhith ga cur a chum sin air lìn is driamlaichean mun tèid an cur anns a’ mhuir.

(87) Na dealachan
’S e Artair Ros am bàrd a rinn an tuireadh ionadail, ‘An Linnet Mhòr’ (faic àir. 142, agus dd. 179–206).

(92–93) An oidhche ron phòsadh; … oidhche a’ bhainis
Tha Napier (1879, 47) a’ toirt iomradh air an nòs a bha ann, gum biodh buidheann de bhana-chompanaich bean na bainnse a’ tighinn cruinn anns an taigh aice fhèin an oidhche ron bhainis ach an cuireadh iad deas-ghnàth nighe nan cas gu feum. Bha buntanas aig an deas-ghnàth sin ris a’ mhanadaireachd a chleachte air Oidhche Shamhna (coim. Black 2005, 560–62).

[TD 136]

’S e àm gu math aighearach a b’ àbhaist a bhith ann, a rèir a’ chunntais sin. ’S e fealla-dhà, ‘horseplay’ mar a tha aig E.W. Marwick (1975, 90) air aighear nan caraidean aig a leithid seo de dh’àm, agus tha sin ag aontachadh ris na tha ri fhaicinn anns na teagsaichean a tha seo. Tha Gunn agus MacKay (1897, 120) a’ dearbhadh gur e àm aighearach a bha ann gun teagamh, ach ‘nach robh mòran a dh’fhàisneachd ann’. Fhad is a bha casan bean na bainnse gan nighe, a rèir Marwick (d. 88), rachadh fàinne a chur anns a’ chùdainn agus, a rèir R.J. MacKay (gun bhliadhna, 80), bhiodh buinn a bhiodh màthair bean na bainnse air beannachadh air an cur an oidhche ron bhainis anns a’ bhùrn gus na casan a nighe. Chan e a-mhàin sin ach tha Napier (1879: 53) ag innseadh gun rachadh fear agus bean na bainnse a chur nan sìneadh an ath-oidhche, gach aon le charaidean fhèin.

(94) Am prèasant aig a’ phòsadh
Tha Dorian (1985, 84), is i a’ toirt cunntas mu bhainnsean traidiseanta ann an Eurabal, ag ràdh gum b’ àbhaist do dh’aoighean bainnse a bhith a’ cuideachadh le tiodhlac de dh’airgead.

(102) Plangaid airson leanaibh
B’ e a’ chlòimh roghainn nan daoine, a-rèir Campbell (1975, 78), cho fada is a bhuineadh ri aodach cloinne; agus tha Gunn is Mackay (1897, 133) a’ toirt an aire ann an Siorramachd Chataibh gur e a’ chlòimh an seòrsa stuth aodaich a bheireadh sealbh leatha – an seo, ’s ann a bhiodh duine ga cumail na làimh is e a’ coimhead na gealaich ùire airson na ciad uarach.

(106) An taigh-faire
Tha nòsan uime seo ann an Eurabal aig Dorian 1985, 85–86.

(115–21) Na ceàirdean
Gheibhear fiosrachadh mu dhòigh-beatha nan ceàirdean ann an caochladh àireamhan de Thochar, agus anns an leabhar le T. Neat (1996).

[TD 137]

(127) Oidhche Shamhna
Tha Miller (1995, 61–63), Grant (1885, 63), Ross (1976, 153) agus Nicholson (1879, 93) le chèile a’ toirt luaidh air diabhlaireachd is cleasan mì-mhodhail a bhith nan cuid de dheas-ghnàthan Oidhche Shamhna, is am fear mu dheireadh a’ gabhail a-steach cnagadh air na h-uinneagan mar chuid den spòrs a bha sin. Faodar cunntas mu iasgairean a’ cur chun na mara a leughadh ann an Dorian (1985, 19).

(128) An dà mhuc
Nòs eile a bha a’ buntainn ris an spòrs Oidhche Shamhna: beathaichean a thoirt air falbh, mar a tha air innseadh le cuid de thobraichean, R.J. MacKay (gun bhliadhna, 35–40) nam measg.

(130) Na stocaidhean aig a’ Challainn
Tha Dorian (1985, 92–93) a’ bruidhinn mu nòsan Oidhche Challainn ann an Eurabal.

(132) An duanag a bha aig an smeòrach
Tha Mackenzie (1935, 260) a’ bruidhinn mu cheilearadh nan eun ga thuigsinn mar chainnt dhaonna agus tha Swire (1961, 162) a’ toirt seachad eisimpleirean den t-seagh a bhathas a’ smaointinn a bha aig cuid dheth. Anns an aon tobar, tha iomradh air na h-eòin a leanas: an gèadh, an guilbneach, crom-nan-duilleag an coileach-coille, an naosg, am breac-an-t-sìl, am brù-dhearg, an lon-dubh (d. 67); an fheadag (d. 154); agus a’ bhuidheag-bhealaidh (d. 162).

(135–36) Wully agus an t-airgead aig an rent; Wully agus an carbolic

’S e an duine air a bheilear a-mach anns na mìrean seo ach fear a bha gu math ainmeil anns na bailtean – A’ Churracag, maraiche sgileil a tha a’ tighinn am fianais ann an Naidheachd 123 cuideachd. ’S ann a chaidh am far-ainm seo a thoirt air, thathar ag ràdh, a chionn is gun robh am fasan fuilt aige caran

[TD 138]

coltach ri ceann na curracaig (Dwelly, s.v. curracag: ‘… 3. Tufted dun bird, pochard – fuligula cristata; 4. [An t-Eilean Sgitheanach is Uibhist] Lapwing, so called on account of the tuft of feathers at back of head resembling the “curraicean” worn by women in olden times …; 5. [Meadhan Siorramachd Pheairt] Sand-piper.’)

(137) An tàillear misgeil
Faic Watson 2001a, 156. Coim. cuideachd <eng>Linguistic Atlas and Survey of Irish Dialects,<gai> Leabh. 4, 301, far am faighear ath-sgrìobhadh den aon seòrsa sgeulachd bho fhear de chlàraidhean Dhoegen ann an dual-chainnt Shiorramachd an Chabháin.

(139) Am botal Congo
’S ann air Cognac a thathar a-mach san naidheachd seo. Tha e coltach gur ann air sgàth na h-àbhachd a chaidh am facal a mhì-fhuaimneachadh mar seo an toiseach is gun do shìn feadhainn go chleachdadh mar fhacal ceart an dèidh làimhe.

(140) Beinn an Uig
Tha an fhàisneachd a tha seo a’ dèanamh luaidh air fear den dà ionmhas a thathas a’ creidsinn a chaidh a chur am falach anns an dùthaich. ’S ann am Port Làirig a tha am fear eile dhiubh – a rèir nighean Isbeil Anna, ’s ann do mhanaich Bhàrd Mhoire an ceann a tuath Bhaile a’ Chnuic a bhuineadh e. Faic Watson (2001, 342, 359).

(142) An Linnet
A thaobh an droch chliù a bha air cladach Chadaboil airson long-bhrisidhean, faic Miller (1999, 257, 264). Chaidh an soitheach a bha seo, a bha air a clàradh ann an Sunderland, air na creagan fo Chadabol anns a’ Ghearran 1843. Thàinig grunnan fhireannach às an àite ri chèile gus a cur air bhog a-rithist, ach chaidh am bàthadh an dèidh do stoirm eile tighinn, a thug an soitheach, is iad fhèin fhathast air bòrd, fada a-mach air Linne Mhoireibh. Rinn Art Ros, bàrd à Baile a’ Chnuic, tuireadh anns a bheil 56

[TD 139]

de rannan, is nàdar soisgeulach orra, mu dheidhinn na thachair. (Tha cunntas nas coileanta ri fhaighinn air dd. 179–209.) ’S e seanchas a tha aig teaghlach de mhuinntir nan Sginnearach a tha a’ còmhnaidh am Baile an Todhair (dd. 50–51) gun deachaidh fàinne a thoirt le caiptean an Linnet do dh’iasgair anns an àite a rinn a theasairginn. ’S e fear Fionnlagh Sginnearach a bha ann agus thathar a’ toirt seachad na dearbh fhàinne a tha sin bho ghinealach gu ginealach eadar boireannaich an teaghlaich.

(144) An Natal

HMS Natal. Suidheachadh: Crombadh. A’ Chiad Chogadh Mòr. Uaigh-Chogaidh Mara. Bha an cursair-mara armaichte, Natal, na aonad anns an Dàrna Sguadron de Chursairean Mara. Air an 30mh den Dùbhlachd 1915, bha i na laighe ann an acarsaid Chrombaidh nuair a bhrùchd teine a-mach air bòrd. Ann an ùine ghoirid, bha an arm-lann aice air spreadhadh agus cha mhòr nach deachaidh i fodha anns a’ bhad. Den 815 de dh’fhireannaich sgioba a bha oirre, b’ e call trom na chaidh a mharbhadh dhiubh: 421 de dh’oifigich is de mharaichean.

(Bho Chunntas na Co-chomhairle Poblaich air Achd Uaighean-Cogaidh Mara agus Dìon Làraichean Cogaidh 1986. Eàrr-ràdh B. Liosta de na Soithichean a tha gam Moladh gun Ainmichear iad mar Làraichean fo Stiùireadh. 5. Tobar: <http://www.mod.uk/consultations/maritime_graves/controlled_sites.htm> 5 Iuchar 2004.)

Air an 30mh den Dùbhlachd 1915, bha an Natal na laighe ann an Linne Chrombaidh is an sguadron aice fo cheannas a’ Chaiptein Eric Back RN. Goirid an dèidh 3.20 feasgar, agus gun rabhadh, reub sreath de spreadhaidhean fìor chumhachdach tron luing. Ann an còig mionaidean beaga, bha i a’ dol fodha is long-bhriseadh lasrach air a dhèanamh dhith. B’ e an àireamh a chaidh

[TD 140]

bàs mar thoradh air an seo 390 de dh’fhireannaich, barrachd air leth de chuideachd na luinge, 11 de bhoireannaich is phàistean agus dithis de luchd-obrach nan docaichean. Dh’eug an fheadhainn a bha sin aon chuid air sàilleabh nan spreadhaidhean no ann an sàl fuar reòthte Linne Chrombaidh. Chaidh na lorgadh de chuirp a thiodhlacadh ann an Cladh Ros Cuithne, Inbhir Gòrdain. Chaidh mòran beachdachaidh a dhèanamh mu chall an Natal. Chreidte gur ann fa-near do long-fo-mhuir cuir-mhèinn Ghearmailtich a bha i, ach chaidh leigeil fhaicinn le sgrùdadh fo-mhuir gur e spreadhadh ann am broinn an t-soithich a rinn an dochann ro-mhòr a thachair dhi. Ged a bhathas a’ cur an amharas sabotàis le luchd-gnìomha Gearmailteach, cha deachaidh e a-riamh a dhearbhadh.

<eng>(A. Cecil Hampshire, They Called It Accident, Lunnainn: William Kimber, 1961. Tobar: <http://www.fettes.com/scotsatwar/AZindex/n/natal.htm> 5 Iuchar 2004.)<gai>

Chaidh Lios an Natal ann an Inbhir Gòrdain a chruthachadh ann an 2001, na chuimhneachan air an droch thubaist.

(145) An Jellicoe

’S e long-chogaidh de sheòrsa Rìgh Deòrsa V a bha ann an HMS Anson a thogadh ann an 1940 fon ainm Jellicoe agus a chaidh ath-ainmeachadh.

(Tobar: <http://www.probertencyclopaedia.com> 4 Iuchar 2004.)

Air a cur air bhog 24 Gearran 1940. Air a cur an sàs 22 Òg-mhìos 1942. Eachdraidh: Rinn Anson seirbheis na long-bhrataich aig Leas-Amaireil Sir Henry Moore anns a’ Ghiblean 1944 ri linn Iomairt Thungsten, fear de dh’iomadh ionnsaigh adhair a rinneadh air Tirpitz chumhachdach na Gearmailt ann an Loch Alten an ceann a tuath Nirribhidh …

[TD 141]

(Tobar: <http://www.uboat.net/allies/warships/ship/4073.html> 4 Iuchar 2004.)

B’ e Anson an long mu dheireadh de seòrsa a chaidh a bharantachadh. Leithid Howe, chuireadh dàil innte anns a’ Chèitean 1940 ach, na taobh-sa, chaidh sia mìosan seachad mus do thòisich an togail a-rithist. An dèidh sin, bha seirbheis aice ann an Luingeas Dachaigh Bhreatainn ann an Sruth Sgapa … [Air an 7mh den Mhàrt 1945,] chaidh a barantachadh an dàrna h-uair airson a’ Chuain Shèimh … Cha deachaidh i an glacaibh ann an raon a’ Chuain Shèimh. ’S i an long-bhrataich a bha ann nuair a chaidh Hong Kong ath-shealbhachadh air an 29mh den Lùnastal agus b’ ann air bòrd oirrese a chaidh na h-ainmean a chur ri Cùmhnant Gèillidh nan Seapanach air an 16mh den t-Sultain …

(Tobar: <http://www.world-war.co.uk> 4 Iuchar 2004.)

(150) A’ dèanamh stiudha anns an Drome
Airson barrachd fiosrachaidh a thaobh glacadh choineanach ann an Eurabal, faic Dorian 1985, 48. Tha cunntas mun obair sin ann an Siorramachd Chille Chuibeirt ri fhaighinn ann an Tochar 45 (1992), 196–67.

[TD 142]

IX
SEANFHACLAN

Ma thrèigear a sean fhocal, nì bhrèugn’ar è (Hughes 1998, àir. 600)

AM BÀS

(1)
Am fear tha beò thig e uaireigin, am fear tha marbh cha tig e gu bràch. (AX)

(2)
Tha leigheas air gach càs ach chan eil leigheas air a’ bhàs. (ÙR)

Coim. BG Death defies the doctor (Ramsay 1979, 240); GÈ Chan fhuil lia ná leigheas ar an bhás (Ó Muirgheasa 1976, àir. 616); Níl luibh ná leigheas i n-aghaidh an bhàis (Ua Maoileoin 1984, àir. 85, Ó Máille 1948, àir. 353).

AN DÀN

(3)
A rèir ’s mar thuiteas.

i. Na dèan dad gus am faic thu ciamar a bheirear cùisean gu ìre.

Faic Naidheachd 46, far a bheil eisimpleir den t-seanfhacal seo.

(4)
An rud fhimireas a bhith bios e.

Coim. An ni a tha’n dàn tachraidh e (Nicholson 1951, 320); GÈ An rud a bhíonn bíonn sé (Ua Maoileoin 1984, àir. 313).

(5)
An rud nach tig a-steach air na hurdy gurdies, thig e a-steach air na merry-go-rounds.

[TD 143]

Faic Naidheachd 1, far a bheil eisimpleir den t-seanfhacal seo.

(6)
’S iomadh uair chinnich luchd na fachaid dar chaidh luchd fearmaid an èis. (ÙR)

Coim. Nach minig a chinnich fuigheall fanaid agus a chaidh fuigheall farmaid a dholaidh (MacIlleathainn agus NicPhàil 2005, 152); GÈ Is minic a rinneadh magadh fá dhuine a mharbhóchadh fiadh (Ó Máille 1952, àir. 2576).

(7)
’S iomadh rud thig air an laogh nach saoil a mhàthair. (ÙR)

Coim. Is minig a thainig air laogh mear, galair nach do shaoil a mhàthair (Nicholson 1951, 278; MacIlleathainn agus NicPhàil 2005, 106); <eng>BG A good cow may have an ill calf (Ramsay 1979, 6); An ill cow may have a good calf (Ramsay 1979, 10);<gai> GÈ Geal leis an bhfiach ndubh a gheárrcach féin (O’Rahilly 1922, àir. 166); <eng>GM Ta booa vie ny gha as drogh lheiy ec: ‘Many a good cow hath a bad calf’ (Wood 1894, àir. 137).<gai>

(8)
Cha chreid an òg gun tig an aois. (IAx)

(9)
Cha tàna muir tràghaidh gun muir làn na dheaghaidh.

Chaidh an seanfhacal seo a dhaingneachadh ann an cuimhne an t-sluaigh bhon a tha e na shreath de dh’òran a bhite a’ seinn gu math tric san dùthaich, ‘Mo rùn geal dìleas’.

Coim. Cha d’thàinig tràigh gun mhuir-làn ’n a dhéigh (Nicholson 1951, 99); Chan eil tuil air nach tig traoghadh (Nicholson 1951, 116; MacIlleathainn agus NicPhàil 2005,

[TD 144]

148); <eng>BG Every flow has its ebb (Ramsay 1979, 27);<gai> GÈ Níl tuile ná trághann; Ní gnáth tuile nach dtig tráigh (O’Rahilly 1922, àir. 104); Níl tuile dhá mhéid nach dtráigheann (Ó Máille 1948, àir. 661); Is annamh tig tráigh gan lán-teacht mara ’na diaidh (Ó Máille 1948, àir. 1873); <eng>GM Lurg roayrt hig contraie (Wood 1894, àir. 63).<gai>

(10)
Chan eil nì anns an t-saoghal a tha ann nach teirig ach ceò.

Coim. GÈ Chan fhuil sa tsaol ach ceo, Agus cha seasann an ró ach seal (Ó Muirgheasa 1976, 564); Níl insan saoghal ach ceo, ’s ní mhaireann an ceo ach seal (Ó Máille 1952, àir. 3625).

(11)
Tha a smùdan fhèin air ceann gach fàd
’S tha ’n lili (1) a’ fàs am measg droighean geur
’S gach dhiubh a chèile tha meala ’s tha gal. (ÙR)

Tha e follaiseach gu bheil an tritheamh cuid dheth seo air a thruailleadh.

Coim. Tha ’smùideag fhéin ’an ceann gach fòid (Nicholson 1951, 362); Tha smùdan féin an ceann gach fòid/ Is dòruinn ceangailt ris gach math (MacDonald 1926, àir. 287); agus faic an ceathramh a tha anns ‘Am Bruadar’, sr. 49–52, le Dùghall Bochanan: Tha ’smùdan féin a ceann gach fòid./ ’Us dòruinn ceangailt’ ris gach maith;/ Tha’n ròs a’ fàs air drisibh géur./ ’S an taic’ a chéil’ tha mhil ’s an gath (Sinclair 1875, 112–13).

(12)
Thig an aon uair rud nach tig ann am bliadhna.

Coim. Tachraidh nì ri aon uair nach tachair ri aon uair deug (MacIlleathainn agus NicPhàil 2005, 152); Thig ri là nach tig ri linn (Nicholson 1951, 409); <eng>BG It may come in an hour<gai>


(1) Leugh lili.

[TD 145]

<eng>what winna come in seven year (Ramsay 1979, 62);<gai> GÈ Tig rud i mbomaite nach dtig i gcéad bliain (Ó Muirgheasa 1976, àir. 1745).

(13)
Is cam is dìreach an lagh: thig là gu cunntas, là gu pàigheadh. (ÙR)

.i. ’S ann cam a tha an dòigh anns a bheil an lagh ag obrachadh gus an ceartas a ruigsinn, agus, ged nach aithnichear an toiseach e, thig an t-àm anns am feudar èirig a phàigheadh airson an uilc.

Coim. Is cam ’s direach a thig an lagh (Nicholson 1951, 248); <eng>BG Law’s costly, take a pint and ’gree (Ramsay 1979, 65);<gai> GÈ Ní liathaighe an abhainn anonn ná anall ná caimeacht sa dligheadh (Ó Máille 1952 àir. 281); Ní ghabhann dlí le riachtanas (Ua Maoileoin 1984, àir. 142).

DÀIMH

(14)
B’ fheàrr liom fàgail tastan aig mo nàmhaid na bhith an comain mo chàirdean. (ABh)

B’ fheàrr liom fàgail tastan aig mo nàmhaid na bhith comain mo chàirdean. (ÙR)

Coim. Is fhearr rud fhàgail aig nàmhaid, na rud iarraidh air caraide (Nicholson 1951, 249); Is fhearr dhut do chuid fhàgail aig do nàmhaid, na dol ’an innibh do charaide (Nicholson 1951, 245); <eng>BG Better leave to my faes than beg frae my friends (Ramsay 1979, 19);<gai> GÈ Is fearr fuacht do charad ná teas do nàmhad (Ó Máille 1948, àir. 867).

(15)
’S fheàrr tastan an sporan na caraid sa chùirt. (ABh)

’S fheàrr crùn an sparan na caraid na cùirt. (ÙR)

[TD 146]

Coim. Is fhearr caraid ’s a chùirt na crùn ’s an sporan (Nicholson 1951, 244); <eng>BG A friend in court is worth a penny in purse (Ramsay 1979, 5);<gai> GÈ Is fearr focal (/ cara) sa chúirt ná bonn (/ púnt) sa sparán (O’Rahilly 1922, àir. 71); Is fearr cara sa chúirt na bonn sa sparán; Is fearr caraid sa chlúid ná glúin sa sparán (Ó Muirgheasa 1976, àir. 184); Is fearr focal sa chúirt ná púnt (/ bonn) sa sparán (Ua Maoileoin 1984, àir. 379).

(16)
Is lom sùil gun abhrad. (ÙR)

Coim. Is lom an t-sùil gun an rosg (Nicholson 1951, 263); Is iomrallach duine ann an dall-cheò agus is lom gualainn gun bhràthair (MacIlleathainn agus NicPhàil 2005, 34); GÈ Is lom gualainn gan bráthair (Ó Muirgheasa 1976, àir. 210).

(17)
’S math an sgàthan sùil caraid. (ÙR)

Coim. Is math an sgàthan sùil caraide (Nicholson 1951, 273); GÈ Is maith an sgathan sùil charad (Hughes 1998, àir. 323).

FIALAIDHEACHD IS SPÌOCAIREACHD

(18)
Gabh mar gheobh thu ’s gheobh thu mar chaitheas!

Gabh thusa na gheobh thusa ’s gheobh thusa mar chaitheas!

Faic Naidheachd 19, far a bheil eisimpleir den t-seanfhacal seo.

Coim. Caith mar a gheabh, ’s gheabh mar a chaitheas (Nicholson 1951, 75); Cha ghabh thu dar gheobh thu, ’s chan fhaigh dar ’s áill (Dorian 1974, àir. 120); <eng>BG Spend and God will send, spare and ay be bare (Ramsay 1979, 87);<gai> GÈ Glac an rud do gheobhair; Glac a bhfuighir, agus díol a bhféad-

[TD 147]

fair (O’Rahilly 1922, àir. 99); Caith do chuid is gheobhair, Taiscidh agus rachaidh amú; Ach mur’ gcaithe tusa é, Caithfidh an Gaibhleán Gabha é (Ó Muirgheasa 1976, àir. 857).

(19)
Iallan fada le leathar càch. (ÙR)

Coim. Iallan fad’ á leathar chàich (Nicholson 1951, 209); <eng>BG Of other fowks leather take large whangs (Ramsay 1979, 79); Ye cut lang whangs out of other fowk’s leather (Ramsay 1979, 116);<gai> GÈ Iall fada de leathar chàich (Hughes 1998, àir. 517); Bíonn cosa cruaidh ag gearrán iasacht’ (Ó Muirgheasa 1976, àir. 870); Is fial stiall de leathar dhuine eile (Ua Maoileoin 1984, àir. 1162).

(20)
’S e an t-sùil a chì ’s an làimh nach ruig. (Thoir rudeigin don leanabh!)

.i. Nuair a bhios biadh math aig na h-inbhich, cha bu chòir a’ chlann a dhìochuimhneachadh. (Chòrd an seanfhacal seo gu h-anabarrach math ri athair màthair Isbeil Anna.)

Coim. Dà rud nach còir a bhith falamh: goile an t-seann duine agus làmh an leanaibh bhig (MacIlleathainn agus NicPhàil 2005, 30); GÈ Mian mic a shúil [tabhair blúire don bhfireannach] (Ua Maoileoin 1984, àir. 76).

SEALBH IS MÌ-SHEALBH

(21)
’S ann air an dùthaich thàinig an dà là. (ABh)

(22)
’S ann daibh rug an cat an cuilean. (ÙR, ABh)

Coim. ’Sann dut a rug an cat an cuilean (Dorian 1974, àir. 122); Nach ann dhut a rug an cat an cuilean (MacIlleathainn

[TD 148]

agus NicPhàil 2005, 107); Rug bó laogh dha (Nicholson 1951, 341); GÈ Is mór an teannta le cat pisín (Ó Máille 1948, àir. 1356).

(23)
’S iomadh fear chaidh gus a’ choille airson bata da fhèin.

Tha seo a’ nochdadh ann an Naidheachd 19.

Coim. Chaidh e do’n choille ’ghearradh bata gu gabhail air fhéin (Nicholson 1951, 135); <eng>BG He brings a staff to break his ain head (Ramsay 1979, 35); I have gotten an ill kame for my ain head (Ramsay 1979, 49);<gai> GÈ Is minic do bhuin duine slat a bhuailfeadh é féin (/ chun é féin do bhualadh) (O’Rahilly 1922, àir. 364); Is minic do chum a bhuailte/ théid duine do bhuain slaite (Williams 1979, 66); Tig an cumann druim tar ais; buailtear duine dá shlait féin (O’Rahilly 1926, àir. 364); Is iomaí duine a ghearr slat le haghaidh é féin a bhualadh / Is iomaí duine a bhain slat le é féin a sciúradh / Is minic a bhain duine slat a sciúr é féin (Ò Muirgheasa 1976, àir. 900).

(24)
Is làidir am blàr nach teàrn aon air choreigin. (ÙR)

Is cruaidh am blàr nach teàrn aon air choreigin. (ÙR)

Coim. Is cruaidh an cath às nach tig aon fhear (MacIlleathainn agus NicPhàil 2005, 146); Is cruaidh an cath as nach tig aon fhear; Is olc am blàr as nach tàr cuideigin (Nicholson 1951, 224); <eng>BG It is a sair field where a’s slain (Ramsay 1979, 58);<gai> GÈ Ní gnáth ár gan éalóidhtheach; Níl aon chath ná teagann duine as; Níl cath dá mhéid nach dtigeann duine as (O’Rahilly 1922, àir. 294); Is cruaidh an cath nach dtig fear innsidh an sgéil (Hughes 1998, àir. 571); An cogadh ba mhó a bhí riamh tháinig duine sábháilte as (Ó Muirgheasa 1976, àir. 392); Níl cath dhá mhéid nach dtigeann duine as (Ó Máille 1948, àir. 1892).

[TD 149]

(25)
Thàinig là eile air fear tha buain na mòine. (ÙR, ABh)

Shaoil le ÙR gur ann ri duine a dh’aithnich Teàrlach Òg nuair a bha e na fhògarrach, agus e an riochd fear-buain na mònach, a chaidh an seanfhacal seo a luaidh an toiseach. ’S e <eng>There’s other days on<gai> [a leithid de dhuine] am mìneachadh sa Bheurla a bha aig nighean Isbeil Anna air an t-seanfhacal seo.

Coim. Bu là eil’ e do dh-fhear buain na mòine (Nicholson 1951, 71); Bha latha eil’ aig fear na mònach (MacIlleathainn agus NicPhàil 2005, 94); Cha robh duine riamh gun dà là, ach am fear gun lath’ idir (Nicholson 1951, 125).

(26)
Tha deoch bho leanabh riataich làn cho milis ri deoch bho leanabh anns a’ phòsadh. (ÙR)

AN T-SLÀINTE

(27)
Gabhaidh cnàimh craicinn ’s gabhaidh craicinn feòil. (ÙRx)

.i. Cho fada ’s a bhios duine beò, ged nach biodh e ann an deagh chor, m.e. an dèidh tinneis, thig e thuige fhèin a-rithist.

Coim. Gleidhidh cnàimh feòil, fhad ’s is beò smior; Gheabh feòil cnàimh, ’s gheabh cnàimh feòil (Nicholson 1951, 205); Truisidh cnaimh feòil fhad ’s is beò an smior (MacDonald 1926, àir. 303); GÈ Ní feoil gan a cnáimh (Ó Máille 1952, àir. 4636); An rud a geintear sa gcnáimh is deacair a bhaint as an bhfeoil (Ó Máille 1948, àir. 1948).

PÒSADH

(28)
Is urrainn do h-uile neach a cheannsachadh an droch-bhean ach an duine aig am beil i. (ABh)

[TD 150]

Is urrainn do h-uile fhear a cheannsachadh an droch-bhean ach an duine aig am beil i. (ABh)

Coim. Ceannsaichidh a’ h-uile fear an droch-bhean, ach am fear aig am bi i (Nicholson 1951, 78); Sradagan teine air loch;/ tiormachadh clachan a’ chuain/ comhairle thoirt air mnaoi bhuirb –/ mar bhuille air iarann fuar! (MacIlleathainn agus NicPhàil 2005, 163); <eng>BG Every man can guide an ill wife well but he that has her (Ramsay 1979, 27;<gai> GÈ Ceannsuigheann gach uile fhear droch-bhean acht a fear fhèin (Hughes 1998, àir. 350); Níl aoinne is fearr a mhíníonn an bhean mhínáireach ná an té ná fuil sí aige (Ua Maoileoin 1984, àir. 26); Glacann droch-bhean comhairle gach fir ach a fir féin (Ó Máille 1952, àir. 2877).

AM FREASTAL

(29)
Dar as fhaisge an fheòil air a’ chnàimh, ’s fhaisge na sin an smior. (ÙR)

.i. Mas e caraid dhut a tha ann an èiginn, feumar a chuideachadh.

(30)
Eadar dà stòl tuitidh tòin.

Coim. Tuitidh tòn eadar dha chathair, agus tigheadas eadar dha mhuinntir (Nicholson 1951, 374); Eadar dha chathair tuitear gu làr (Nicholson 1951, 171); <eng>BG Between twa stools the arse fa’s through (Ramsay 1979, 21);<gai> GÈ Thainig a tòn chun talamh eadar a dhà sdòl (Hughes 1998, àir. 45); GM Eddyr daa stoyl ta’n toyn er laare (Wood 1894, àir. 23).

(31)
Gabhaidh sinn na cruachan ach feumaidh sinn bhith beò air na tùdanan. (ABh)

[TD 151]

Coim. Ghabhamaid na cruachan móra, ’s dh’fhoghnadh na cruachan beaga (Nicholson 1951, 202); Dh’itheadh daoine na cruachan, ach thigeadh iad suas air na tudanan. <eng>People would eat the big stacks, but they could do with the little ones (Nicholson 1951, 385);<gai> Ithear na cruachan móra, ’s nìtear leis na cruachan beaga (Nicholson 1951, 295); Is fheàrr bàrr mòr, ach fòghnaidh bàrr beag (MacIlleathainn agus NicPhàil 2005, 150).

(32)
Itean bòidheach air eòin fada às. (ÙR)

Coim. Bidh iteagan bòidheach air na h-eòin ’tha fad as (Nicholson 1951, 65); Tha iteagan bòidheach air na h-eòin a thig fad às; Is geal an cunnradh a thig fad às (MacIlleathainn agus NicPhàil 2005, 161); <eng>BG Far away fowls have fìne feathers (Ramsay 1979, 28);<gai> GM Cronk glass fodday, voym, loam, loam tra roshym eh (Wood 1894, àir. 87); GÈ Bìann adharca mòra air bhà a bh-fad ò bhaile (Hughes 1998, àir. 232); Tá adharca fada ar bhuaibh i bhfad ó bhaile; Tá adharca fada ar bhuaibh i gConnachta (Ó Muirgheasa 1976, àir. 997); Is glas iad na cnoic i bhfad uainn (Ua Maoileoin 1984, àir. 783); Is glas iad na cnuic i bhfad uainn,/ Má’s glasmhar iad, ní féarmhar (Ó Máille 1948, àir. 1434).

(33)
Ithidh an t-acras rud sam bith.

Coim. Ithidh an t-acras rud ’sam bith (Dorian 1974, 121, MacFhearguis 1995, 59); GÈ Is maith an t-anlann an t-ocras (Hughes 1998, àir. 103, Ua Maoileoin 1984, àir. 324).

(34)
Am biadh dh’itheas tu an-diugh cha dèan e feum dut a-màraich.

Coim. <eng>Eaten feeds are soon forgotten<gai> (seanfhacal a bha aig

[TD 152]

athair an fhir-dheasachaidh, a rugadh ann an 1907 is a thogadh ann am Beul Feirste).

(35)
Am fear a cheangaileas a shiùbh’leas. (ÙR).

’S e <eng>He who ties well will walk well<gai> an t-eadar-theangachadh a thug am fear-aithris dhomh.

Coim. Am fear a cheanglas ’s e ’shiubhleas. <eng>He that ties best travels best<gai> (Nicholson 1951, 12; MacIlleathainn agus NicPhàil 2005, 111); <eng>BG Fast bind fast find (Ramsay 1979, 29);<gai> GÈ An tè cheanglas, ’s è shiubhlas (Hughes 1998, àir. 1); An té a cheanglas, is é a shiúlas; An té a cheanglas, is é a scaoileas (Ó Muirgheasa 1976, àir. 945).

(36)
Na bean ri rud nach buin riut. (ABh)

Coim. GÈ Nà bain leis an nidh nach m-baineann duit/leat (Hughes 1998, àir. 201); Comhairle Cholm Cille/ Is é sin a chomhairle choir,/ An rud nach mbaineann duit,/ Ná bain dó (Ó Muirgheasa 1976, àir. 947).

(37)
Ní clachan beag dùn. (ÙR)

Coim. Togar càrn mór de chlachan beaga (Nicholson 1951, 370); Nìtear càrn mór de chlachaibh beaga (Nicholson 1951, 334); Is ann mu seach a thogar an dùn (Nicholson 1951, 215); GÈ As na bailte beaga a níthear na bailte móra (Ó Muirgheasa 1976, àir. 846); Tóigeann mion-chlocha caisleáin (Ó Máille 1948, àir. 405).

(38)
’S e cadal fada nì an t-iomramh teth. (ÙR)

[TD 153]

.i. Mur èirich duine tràth gu leòr, bidh aige ri bhith ag iomramh glè chruaidh gus an grunnd-iasgaich a ruigsinn an àm.

Coim. Is e’n cadal fada ’ni ’n t-iomradh teth (Nicholson 1951, 230); Cadal fad’ ’s an t-iomradh teth (Dorian 1974, 123); GÈ Deineann codla fada tòin leis ag duine (O’Rahilly 1922, àir. 49); Ghnidh codladh fada tòn lom (Hughes 1998, àir. 84); Fágfaidh codladh fada druim nochttha agad (Ó Máille 1952, 1186a); Déanann codladh fada faillighe agad (Ó Máille 1952, 1186).

(39)
Is iomadh rud chì fear an t-sùil fhada. (ÙR)

’S e <eng>Many is the thing the man with the long [far-seeing] eye can see<gai> an t-eadar-theangachadh a thug am fear-aithris dhomh.

Coim. Am fear a’s fhaide saoghal ’s e ’s mò a chì (Nicholson 1951, 16); ’S iomadh rud a chì fear an t-saobhal fhad’ (Dorian 1974, 121); GÈ Té a mbíonn saol aige, bíonn scéal aige (Ó Muirgheasa 1976, 716).

(40)
Is trom an t-eallach an leisge. (ÙR)

Coim. GÈ Is trom an t-uallach an fhallsachd (Hughes 1998, 83).

(41)
Teirigeas uisge nan gleann mur bi dul na cheann. (ÙR)

Teirigidh uisge nan gleann mur bi dul na cheann. (ÙR)

.i. Chan fhiach do dhuine a bhith a’ strì ri cruaidh-chàs sam bith, a chionn thig ceann air gach fear dhiubh mu dheireadh thall.

[TD 154]

(42)
Gheobh cearc sgrìoban rud air choreigin.

Coim. Gheibh cearc an sgrìobain rudeigin, ’s chan fhaigh cearc a’ chrùbain dad idir (Nicholson 1951, 226); Ge bith dè gheibh cearc an sgrìobaidh, chan fhaigh cearc a’ chrùbaidh càil (MacIlleathainn agus NicPhàil 2005, 102); <eng>BG It is a sair hen that canna scrape for ae (= one) bird (Ramsay 1979, 58);<gai> GÈ Is olc an chearc ná scríobfadh di féin (Ua Maoileoin 1984, àir. 186); Gheibh cos ar siúl rud nach bhfaigheann cos ina cónaí; Cos atá ar bhóthar i gcónaí gheobhaidh sí rud eigin; Chan fhaigheann cos ina cónaí aon rud (Ó Muirgheasa 1976, àir. 78).

GNÈITHEAN IS FEARTAN AN DUINE

(43)
Ceann mòr air duine glic, ceann cearc air amadan. (ABh)

Coim. Ceann mór air duine glic, ceann cearc air amadan (Dorian 1974, 122); Ceann mór air duine glic, ’s ceann-circ’ air amadan (Nicholson 1951, 78); Ceann mor (sic) air duine glic/ Is ceann circ air amadan (mar fhreagairt aig a’ bhàrd, Mac Rath, air cainnt ministeir; Maclennan, gun bhliadhna, 66); GÈ Ceann mór ar bheagán céille; Ceann mór agus beagán céille ann; Ceann mór na céille bige; (Ó Muirgheasa 1976, 298); GM Kione mooar er y veggan cheilley, as kione beg gyn veg edyr; towse cheilley rish (Wood 1894, àir. 21); Cloigeann mór le ciall sgóir 7 cloigeann circe ar amadán (Ó Máille 1948, àir. 1018a).

(44)
Cha tèid am madadh-ruadh nas fhaide na bheir na casan e. (ÙR)

Thèid am madadh-ruadh cho fada ’s a bheir a chasan e. (ÙR)

Coim. Cha téid an sionnach na’s fhaide na bheir a chasan e (Nicholson 1951, 129); Cha mhair an sionnach air a shìor-ruith (Nicholson 1951, 104); GÈ Má’s gasta an gearr-fhiadh,

[TD 155]

beirthear fa dheireadh air (Hughes 1998, àir. 68); Cé gur gasta an madadh ruadh tá greim sa deireadh air (Mag Uidhir 1956, 39).

(45)
Cha sheas poca falaimh. (ÙR)

Cha do sheas poca falaimh ris a’ bhalla. (ABh)

Coim. Cha sheas poca falaimh ri balla (Dorian 1974, 121); Cha sheas poca falamh (Nicholson 1951, 128); Cha sheas am poca falamh ri balla (MacIlleathainn agus NicPhàil 2005, 56); GÈ Cha seasann sac falamh (Hughes 1998, àir. 266); Cha seasann sac folamh (Ó Muirgheasa 1976, àir. 712); Ní fhéadfadh mála folamh seasamh ná cat marbh siúl (Ua Maoileoin 1984, àir. 379); Ní sheasann mála folamh le balla (Ó Máille 1952, àir. 4224).

(46)
Chan e an là math nach tig ’s e an droch duine nach fhuirich ris. (ÙR)

Coim. Cha’n e ’n là math nach tigeadh, ach an duine dona nach fanadh (Nicholson 1951, 108); Cha b’e an là am fear nach tigeadh. <eng>The day will come, come who may (Nicholson 1951, 81);<gai> GÈ Anaidh fear sona le séan (O’Rahilly 1922, àir. 345; Ná cuir an mhaith ar cáirde (O’Rahilly 1922, àir. 204); Fanann duine sona le sèun, agus bheir duine dona dubh-leum (Hughes 1998, àir. 11); Fanann fear sona le séan, ach tugann duine dona duibh-léim (Ó Máille 1948, àir. 645); An té fhuireos le lá maith, gheobhaidh sé lá maith (Ó Muirgheasa 1976, àir. 387); Ná cuir maith ar cáirde (O’Rahilly 1922, àir. 204).

(47)
Gheobh thu scent an liom (/lionn ÙR) bho saup an tum. (ÙR, ABh)

[TD 156]

Faic Dorian 1974, 119, far am faighear tair-sgrìobhadh fogharach den dearbh sheanfhacal. Faodaidh nach eil anns an fhacal mu dheireadh ach tun ‘buideal leanna’ sa Bheurla agus sa Bheurla Ghallda, agus an -m deireannach air tighinn bho -nn anns an dualchainnt, anns an aon dòigh ’s a thachair do lionn fhèin.

Coim. na tha ann am bailead sa Bheurla Ghallda, <eng>There was nae drink but a soup/ I’ the boddam o’ a tun (SND, 433).<gai>

(48)
Am fear a bhios talach anns a’ bhaile sa, cha bhi e ach talach anns a’ bhaile ud thall. (ÙR)

Coim. Am fear a bhios carach ’s a’ bhaile so bidh e carach ’s a’ bhail’ ud thall (Nicholson 1951, 11); Am fear a tha cealgach sa bhaile seo tha e cealgach sa bhail’ ud eile (MacIlleathainn agus NicPhàil 2005, 44); GÈ An fear atá cam sa bhaile seo beidh sé cam sa bhaile thall (Ua Maoileoin 1984, àir. 1737).

(49)
Am fear nach bi nì aige ri dhèanamh bi e a’ cur na cait san teine. (ABh)

Coim. Am fear a bhios ’n a thàmh cuiridh e ’n cat ’s an teine (Nicholson 1951, 12).

(50)
Am madadh-ruadh a’ searmonachadh ris na cearcan. (ABh)

Am madadh-ruadh a’ prèisteadh gu na cearcan. (ÙR)

Coim. Is math an là ’ni a’ madadh-ruadh searmoin (Nicholson 1951, 273); Gleidheadh an t-sionnaich air na caoirich (Nicholson 1951, 205; MacIlleathainn agus NicPhàil 2005, 102); Gleideadh a’ chlamhain air na cearcan (Nicholson 1951, 202); <eng>BG When the tod preaches take tent of the lambs

[TD 157]

(Ramsay 1979, 109);<gai> GÈ An madarua i mbun na gcearc (Ua Maoileoin 1984, àir. 2209).

(51)
’S dual do isean an ròn a dhol an aghaidh ’thòin gus na mara. (ÙRx)

Thèid isean an ròn an aghaidh ’ thòin ris a’ mhuir. (ÙR)

Coim. Bu dual do isean an ròin a dhol an comhair a thòin chun na mara (MacIlleathainn agus NicPhàil 2005, 97); Bu dual do isean an ròin a dhol thun na mara (Nicholson 1951, 71); GÈ Céard a dhéanfadh mac an chait ach luch a mharbhú; Sé dúthchas na lachan snámh (Ó Máille 1948, àir. 1958); Dúthchas na heilite leanas an fiadh (Ó Máille 1948, àir. 1966a); Tiocfaidh an dúthchas tríd na crúba 7 leanfaidh an cú girrfhiadh (Ó Máille 1952, àir. 4580); Gach dalta mar oiltear (O’Rahilly 1922, 4); Cad do dhéanfadh mac an chait acht luch do mharbhadh (O’Rahilly 1922, 10).

(52)
Tha a chas air a ghualainn. (ÙR)

.i. Tha an duine sin a’ sìor ghluasad mun cuairt.

Coim. GÈ Nuair atá mo hata ar mo cheann, tá sclátaí ar mo thoigh; Nuair atá do bhearad ar do cheann, tá díon ar do thoigh; Nuair atá sop in do bhróga, tá bia ag do chuid eallaigh (Ó Muirgheasa 1976, àir. 758).

OILEAN AGUS FOGHLAM

(53)
Millidh dànadas oilean. (ÙR)

Coim. Thig dànadas gu droch oilean (Nicholson 1951, 366; MacIlleathainn agus NicPhàil 2005, 47); Millidh dànadas modh (Nicholson 1951, 31; MacIlleathainn agus NicPhàil 2005, 47).

[TD 158]

(54)
An car tha san t-seanna mhaide tha e duilich chur às. (ÙRx)

An car tha san t-seanna mhaide tha e duilich air thighinn às. (ÙRx)

An car tha san t-seanna mhaide tha e duilich e thighinn às. (ÙRx)

Coim. An car a bhios ’s an t-seana mhaide ’s duilich a thoirt as (Nicholson 1951, 26) air a bheil iomradh ann an sr. 101–04 den dàn ‘An Geamhradh’ le Dùghall Bochanan: Na labhair an sean-fhocal,/ ’s deimhin leam fìor e,/ ‘An car théid san t-sean mhaid’/ gur h-ainmic leis dìreadh’ (Sinclair 1875, 133–34); GÈ Nuair chruaidheann an tslat, is deacair í shníomh (/ lúbadh) (O’Rahilly 1922, àir. 343); Nuair a chríonas slat, is deacair a sniomhadh (Hughes 1998, 27; Ó Muirgheasa 1976, 922); Is furasda an tslat úr a fheacadh, / Ach is deacair an tslat chríon a chasadh (Ó Máille 1948, àir. 299).

(55)
Nach iomadh rud nì am foghlaim. (US)

Tha an seanfhacal seo ga chleachdadh ann an Naidheachd 38, far a bheil amadan a’ toirt freagairt ghlic air ministear foghlaimte.

BEARTAS IS INBHE

(56)
Cha tig an còta fada gu h-uile neach. (ÙR)

.i. Cha bu chòir dha neach do nach eil e iomchaidh a bhith ga ghiùlan fhèin mar mhinistear.

Coim. Cha tig an còta glas (al. fad’) cho math do-n a’ h-uile fear (Nicholson 1951, 131).

(57)
A’ suidh gu h-uasal air an dùthaich sa agus a’ pàigheadh gu sìorraidh. (IAx)

[TD 159]

Coim. Suidh gu h-ìosal, ’us dìol gu h-uasal (Nicholson 1951, 350).

(58)
Thig na tìmean air na tighearnan.

Coim. <eng>BG When lairds break carles get land (Ramsay 1979, 110);<gai> GM Er ny ard-gheiney hig ard-cherraghey (Wood 1894, àir. 17a).

X
GNÀTHASAN-CAINNT

AM FREASTAL

(59)
Eadar put is robh gheobh mise seachad e. (IAx)

.i. Le bhith a’ putadh is a’ roiligeadh an aghaidh nì air choreigin ris a bheilear a’ strì, soirbhichidh le duine a dhèanamh.

Eadar put is robh tha thu glè mhath.

Thug Isbeil Anna an abairt seo dhomh mar mhìneachadh air a’ chiad tè. Tha e follaiseach gur ann air gnàthas-cainnt sa Bheurla Ghallda a chaidh na dhà a stèidheachadh, faic Warrack 1988, 433 <eng>‘putt and row, n. “great exertion”’.<gai>

Coim. <eng>BG Atween putt and row I’m no’ ill ava<gai> (SND, 290, eisimpleir à Siorrachd Chille Chuibeirt); GÈ Ni seibhte air bith do bheith folamh (Quiggin 1906, 195).

(60)
’S searbh an bhreacan (recte am brochan) tha mo nighean ag ithe. (ABh)

[TD 160]

’S e seo a thuirt pàrant mun phòsadh mì-fhortanach a bha air a dhèanamh aig nighean dha. Tha e follaiseach nach e breacan ach brochan a bu chòir a bhith san abairt.

AN DÀN

(61)
Tha do eallach agad! (IAx)

‘Tha do thrioblaid fhèin ort!’

(62)
H-uile fear a chor fhèin.

.i. Tha a thrioblaid fhèin aig a h-uile neach! Theirear seo gus duine a tha a’ fulang air dòigh air choreigin a bhrosnachadh.

(63)
Aran corc or aran (?)gheamhraidh.

.i. gabh sin air neo na gabh càil – <eng>Hobson’s choice<gai> sa Bheurla.

Gàidhlig is Beurla air an cur troimh-a-chèile an seo.

DÀIMH

(64)
Tha iad ag ithe às an aon truinnsear.

FIALAIDHEACHD IS SPÌOCAIREACHD

(65)
Cha tug e salainn gun a’ chat. (ÙR)

Coim. Cha dug thu salainn do’n a’ chat (Dorian 1974, àir 125).

(66)
Cha toireadh e smugaid do neach sam bith. (ABh)

[TD 161]

BEARTAS IS INBHE

(67)
Tha cus coin gun choileirean a’ feitheamh air sin. (ÙR)

Coim. Tha cus coin gun choileirean ann (Dorian 1974, 126).

AN AIMSIR AGUS RÀITHEAN NA BLIADHNA

(68)
Bheir a’ ghaoth seo biadh agus teine gu na Camaisich. (ÙR, ABh)

Tha seo a’ cur an cèill gu bheil a’ ghaoth a’ sèideadh bhon àird a tha fàbharach do dh’iasgairean Bhaile a’ Chnuic. ’S ann air a’ chamas a tha ann am Baile a’ Chnuic a tha seo a’ toirt iomraidh. Dh’fhaodadh e bhith, ge-tà, gur e Canghaisich, .i. Clann MhicAonghais, agus nach e Camaisich, a bha sa ghnàthas-cainnt an toiseach.

Coim. GÈ Gaoth ò dheas, teas a’s toradh; Gaoth ò n-iar, iasg a’s boinne;/ Gaoth ò thuaith, fuacht a’s feannadh;/ Gaoth ò n-ear, meas air chrannaibh (Hughes 1999, àir. 469); Gaoth Deas, teas ’us Torradh;/ Gaoth Niar, iasg ’us bainne;/ Gaoth Tuath, fuachd ’us gaillionn;/ Gaoth Near, meas air chrannaibh (Ó Máille 1948, àir. 111).

(69)
Bidh am fitheach a’ cur a-mach a theangaidh an-diugh. (ÙR)

Coim. Am fitheach a’ cur a mach a theanga leis an teas (Nicholson 1951, 24). ’S aithne do mhuinntir Thìr Chonaill an Èirinn an dearbh sheanfhacal, mar a mheasar bho: … agus mé ag amharc ar scaoth préachán … Dá mbeinn i ndeas dóibh, d’fhéadfaí go bhfeicfinn a dteanga amuigh acu leis an teas (Ó Baoill 1992, 68) ‘… ’s mi a’ coimhead ri ealta fheannagan … Nam bithinn dlùth riutha, dh’fhaodadh e bhith gum faicinn an teangan air an cur a-mach air sàilleabh an teas.’

[TD 162]

(70)
Oidhche na trì suipearan. (ÙRx)

Tha seo a’ toirt iomraidh air meadhan a’ gheamhraidh, an t-àm dhen bhliadhna nuair as fhaide na h-oidhcheannan.

Coim. Oidhche nan seachd suipearan (MacIlleathainn agus NicPhàil 2005, 22; MacLeod 2005, 95).

CREIDEAMH

(71)
’S e Dia rinn sin dut!

.i. Nach tu tha sealbhach!

(72)
Bu tu mo ghlug, cha b’ e guth a’ mhinistear! (ÙR)

Rud a bha ri ràdh aig duine àraid agus e ri òl aig an taigh san àm a bu chòir dha a bhith san eaglais ag èisteachd ri searmon a’ mhinisteir.

(73)
Chuir e sgleò an fhir-mhillidh air. (ÙR)

.i. Chaidh a mhealladh leis an Diabhal.

(74)
Dhàibhidh, Dhàibhidh, tha an là a’ tighinn nach bi iad ag iarraidh thu! (IAx)

’S e èildear ionadail (bràthair ùghdar ‘An Linnet Mhòr’, d. 185) a thuirt a thaobh nan Salm gun tigeadh linn anns nach biodh iad air am meas tuilleadh.

(75)
Ièsu air a cheusadh: do na Iùdhaich ceap-tuirslich, do na Greugaic amaideas. (ÙR)

[TD 163]

Coim. 1 Cor 1, 23 ‘Ach tha sinne a’ searmonachadh Chrìosd air a cheusadh, na cheap-thuislidh do na h-Iùdhaich, agus do na Greugaich, na amaideachd.’

(76)
Cha do chuir e an t-urram an t-Sàbaid (1) air fhèin. (ÙR)

Tha urram a’ ciallachadh gu bheil duine air a dheagh sgeadachadh airson Là na Sàbaid.

(77)
Ministear nan cearc. (IAx)

’S e seo a thuirt cuideigin mu èildear a chaidh ministear a ràdh ris air mhearachd.

Coim. Ministeir maide (Nicholson 1951, 316).

(78)
An Diabhal bochd, tha h-uile neach na aghaidh ach mi fhìn.

’S e duine eirmseach às na bailtean a thuirt seo an toiseach, a rèir cuimhne nan daoine.

ABAIRTEAN A’ DÈANAMH FEALLA-DHÀ MU THOGAIL FUINN

(79)
Fàg an t-airgead air a’ bhòrd is bheir Seònaid duibh an liom. (ABh)

A rèir mar a bha Isbeil Anna is a co-luchd-aoise ag ràdh, ’s ann le bhith a’ dèanamh adhraidh còmhla a chuireadh gach teaghlach crìoch ri gnothaichean an là ri linn an òige. A h-uile h-oidhche, mun tugadh muinntir an taighe aghaidh air an leabaidh, ’s ann a sheinneadh iad salm – no earrann às – agus ceann an taighe na fhear togail fuinn aig càch. ’S e a’ gabhail caibideil a chante ris an adhradh seo. ’S e a theirte ri Isbeil Anna na h-òige, is rabhadh ga


(1) Leugh urram na Sàbaid.

[TD 164]

thoirt don teaghlach gun robh de thìde aca a dhol a-steach airson an deas-ghnàtha seo, ‘Cuiridh sinn an tughadh air an taigh!’ ’S e an naidheachd a chaidh a innseadh mun t-sreath a tha air a aithris shuas gun robh duine àraid aig an robh taigh-seinnse a’ dèanamh adhraidh mar seo maille ri theaghlach, nuair a thàinig fear air choreigin an rathad ag iarraidh deoch. Gun bhriseadh idir dha air an fhonn a thogail, ’s ann a sheinn fear an taigh-sheinnse na dearbh fhaclan gu h-àrd-ghuthach bhon t-seòmar air an taobh a-staigh.

(80)
Tha an ceann an sin, na casan fom bòrd.

Anns an naidheachd a bhuineas ris an t-sreath seo (àir. 76), ’s e feòladair a tha a’ dèanamh an adhraidh le a theaghlach, agus ’s ann a tha e fhèin ag èigheamh a-mach, mar gum b’ ann ann an togail fuinn, gus innse don fhear a tha air tighinn gus a’ bhùth, càit am faigh e na gnothaichean a tha bhuaithe.

(81)
Tha sùith air an loidhne is cha lèir domh i. (ÙR)

Tha sùith air an loidhne is chan urrainn dhomh leughadh. (ABh)

’S e dà shuidheachadh air leth a tha seo de shreath a chaidh a chur às leth duine den teaghlach – air neo aoigh anns an taigh. Chaidh na faclan seo a sheinn an àite earrann à salm nach b’ urrainn a leughadh air sàilleabh salchair a bha air an leabhar.

GIÙLAN

(82)
An do chuir e mach ceò fhathast? (ABh)

.i. An do dh’èirich duine às an leabaidh anns a’ mhadainn fhathast?

[TD 165]

(83)
Cha bheir aireachas air t’ aireachas.

Coim. Cha bheir aireachas air toileachas (Dorian 1974, 124); Nan tugadh aireachas air ais, cha dèanadh neach na b’aireach leis (Nicholson 1951, 367).

(84)
Tha an doras agad ri baile. (ÙR)

Coim. GÈ Bhí an doras foscailte béal le h-Éire (Hughes 1998, àir. 256).

BEANNACHAIDHEAN

(85)
Cùm an-àirde do chridhe ged a bhiodh do thòin a’ slaoid air an talamh.

Cùm an-àirde do chridhe ged a bhiodh do bhrù a’ slopaigeadh air an talamh.

Bhite a’ cantainn seo gus duine a chaill a dhòchas a bhrosnachadh. ’S e facal-iasaid bhon Bheurla a tha ann an slopaig, coim. Warrack agus Grant 1971, 531: sloop ‘(with doun) to descend obliquely’.

(86)
B’ ann a chaitheas tu iad le do shlàinte! (ÙR)

’S e seo a chante ri duine a bhiodh air brògan ùra no a leithid a fhaighinn.

Coim. GÈ Go mairir is go gcaithir e! (Ua Maoileoin 1984, 60).

(87)
Beannachd Dhè air an fhàrdaich! (ABh)

[TD 166]

Coim. GÈ Go mbeannaí Dia anso isteach (Ua Maoileoi 1984, 57).

(88)
Beannaich sibh thàinig gus an fhàrdaich! (ÙR)

’S e seo an fhreagairt a gheibheadh duine air dha am beannachadh ro-ràidhte (àir. 87) a chantainn.

Coim. Dé beathasa (id shlàinte)! (Ua Maoileoin 1984, 57).

(89)
H-uile là a chì is nach fhaic! (ABh)

H-uile là chì ’s nach fhaic ’s ach uile là a chì sinn! Deoch-slàinte mo charaid nì sinn òl gach uile là chì sinn. (ABh)

Deochan-slàinte traidiseanta a tha a’ buntainn ris a’ Challainn. ’S e suidheachadh nas coileanta a tha san dàrna tè.

(90)
Seochaibh (1) duibhse agus do nu cuideachd airson cho coibhneil bha sibhse agus nu cuideachd duinne agus do na cuideachd! Agus dar bhios sinne agus na cuideachd cho beartach agus tha sibhse agus nu cuideachd bheir sinne agus na cuideachd an rud thug sibhse agus nu cuideachd duinne agus do na cuideachd. (IAx)

[nu = ur; na = ar]

’S e deoch-slàinte a tha seo a tha a’ gabhail taing don dàrna teaghlach a thug cobhair do theaghlach eile nuair a bha iad feumail oirre. ’S ann bho bhoireannach a chuir seachad a beatha ag obair air falbh bhon dùthaich agus aig an robh an


(1) Deireadh an dara pearsa iomarra den mhodh àithneach -ibh air a chur ris an riochdair shònrachaidh seo. Coimeas GÈ amachaí, anuasaigí! (de Bhaldraithe 1953, 69); gabh i leithigí (Stockman 1974, 80). Tha mi taingeil don Ollamh Roibeard Ó Maolalaigh, Roinn na Ceiltise, Oilthigh Ghlaschu, a rinn an cruth seo a shoilleireachadh dhomh.

[TD 167]

cànan cha mhòr air a dhìochuimhneachadh a fhuair mi an tè seo. A dh’aindeoin sin cha robh cuimhne air an deoch-slàinte seo aig neach sam bith eile ris an do thachair mi. Ged a tha coltas dualchainnt an àite air an earrainn seo, chan eil mi air eisimpleir eile den chruth seochaibh fhaighinn.

(91)
Gum (1) math bhios sibh mar an ceudna! (IAx)

’S e freagairt a tha seo a bheirear air facal taing.

(92)
Dia bhith maille ruinn is gach neach! (ÙR)

(93)
Dia gun glèidh sinn!

.i. Thathar ag iarraidh cobhair Dhè anns an àm a bhios cunnart no airc ann.

(94)
Dia gun ullaich domh!

Nuair a bhiodh na bana-mharaichean a’ dol air falbh a chreic an cuid èisg, ‘shuidheadh iad air a’ chlach-[mhìle] agus chanadh iad “Gun ullaich Thu an rud daibh!” Gheobhadh iad saorsainn. “Dia gun ullaich domh!” [a chanadh iad] agus dh’ullaich Dia daibh.’

(95)
Guma fada bhios sibh a’ tighinn! (IAx)

Beannachadh a chante ri aoigh taitneach gum biodh e a’ tilleadh chun an àite gu tric.


(1) Guma.

[TD 168]

(96)
Dia gabh truas ruinn!

’S e <eng>God comfort us!<gai> an t-eadar-theangachadh Beurla a bha air an fhear seo gu h-ionadail. Bhite a’ cantainn seo nan robhas a’ saoilsinn gun robh cunnart sam bith mun cuairt, m.e. an t-sùil chronachaidh.

(97)
Tì nam ais!

.i. Gun robh Dia làmh rium! ’S ann air Dia a tha Tì a’ toirt iomraidh an seo, an aon rud ri Tè, Tè/Tì Mhòr, faic Watson 2000, 73.

Coim. GÈ Mhuise, beannacht Dé dhuit! (Ua Maoileoin 1984, 59).

(98)
Thighearna nan Gràs!

Clisgear a tha seo a chante nuair a chitheadh no a chluinneadh duine nì ris an gabhadh e iongantas.

(99)
Mionna Dhia!

Mionnam air!

’S e abairtean a tha seo a chleachdar gus dearbhadh don luchd-èisteachd gur e an fhìrinn a thathar ag innse. ’S e a’ cheud phearsa eachdraidheil den ghnìomhair a tha ann am mionnam (1), ach dh’fhaodte gur ann ris a’ mhodh àithneach a tha e a’ buntainn.


(1) Coimeas an t-òran ‘Soraidh leibh’ agus na facail Guidheam slàinte ghnàth bhith mar ribh.

[TD 169]

MOLAIDHEAN

(100)
An leanabh ’s fheàrr a rugadh anns na Trì Port Mara. (IAx)

’S e faclan a tha seo a chanadh màthair mu a pàiste an dèidh dha a ghiùlan fhèin air dòigh a bha air leth modhail no taitneach. ’S iad na trì bailtean-iasgaich le chèile air a bheilear a’ dèanamh luaidh an seo: Baile a’ Chnuic, Baile an Todhair agus Seannduaig, ris an canar gu h-ionadail ann am Beurla <eng>The Seaboard Villages.<gai>

(101)
Nach math gheobhar thu!

Faclan a thèid a ràdh nuair a chluinnear bho dhuine mu nì fortanach a tha air tachairt dha. Thathar gan cleachdadh gu h-ìoronta uaireannan.

Coim. Is math gheibhear thu (Dorian 1978, 119; GÈ Is méanra duit (< MG mo-genar; Quiggin 1906: 89).

DROCH GHUIDHEAN/ MASLADH

(102)
Droch shiubhal ort!

.i. Gun robh droch thuras agad, .i. an ifrinn ort! Gus guidhe gum biodh droch fhalbh bhon t-saoghal seo, .i. droch bhàs, aig duine air choreigin.

Coim. GÈ Droch-chrích ort! (Ua Maoileoin 1984, 72).

(103)
Tha na seachd diabhlan ionnta.

Tha an gnàthas-cainnt seo a’ toirt tarraing air a’ chreideamh a thàinig bhon Bhìoball, coim. Mata 12, 45, gum biodh

[TD 170]

diabhail air còmhnaidh a gabhail ann an daoine nan robh iad gan giùlan fhèin air dòigh a bha air leth crosta no coimheach.

(104)
Gu dè tha siud ach rud a dh’fhàg a’ mhuir! (ÙR)

Buinidh am fear seo ris mar a bhathas a’ creidsinn anns an t-seann saoghal gum biodh e an dàn do dhaoine àraid gun rachadh am bàthadh agus gun dol às idir aca. Thathar a’ cur an cèill leis an abairt seo gu bheil an neach mun a bheilear a’ bruidhinn cho dona is nach gabhadh a’ mhuir fhèin e, fiù ’s nan robh e an dàn dha a bhith air a bhàthadh. Bhathas a’ làn chreidsinn gun robh teaghlach ann am Baile a’ Chnuic dom b’ ainm Pàisteanach (muinntir Patience ann am Beurla) nach gabhadh am bàthadh a rèir dualchais seach gur ann de shliochd na maighdinn-mara a bha iad.

(105)
Itheadh e mo chac!

Siubhail is ith cac!

Siubhail is ith guail!

’S e duine a tha air a shàrachadh uile gu lèir a chanadh seo ri neach a bha air dragh a chur air.

NA MEÒIREAN

(106)
An òrdag; an teanabhag; an t-seaman fada; am mada’ fada; an crìonag. (ABh).

An òrdag; an cearbag; an t-seaman fada; am madadh fada; a’ bhìdeag. (IAx)

’S e ‘earball’ a tha seaman a’ ciallachadh an dualchainnt an àite agus tha e follaiseach gu bheil bhìd- agus crìon- a’ cur an cèill lughad na lùdaige.

[TD 171]

Coim. na h-ainmean a leanas à ceàrnaidhean eile de dh’Alba: 1. corrag, calgagaidh; (1) sgealbag, sgolbag, sgolagag, calagag; (2) sgealbag, tolgag, balbhag; (3) 2. meiri fhada/fada, meiri meadhán, meur meadhán; (1) meur a’ mheadhain, fionna-fad, Fionnladh Fada, Màiri Fhada; (2) an gunna fada, ceanna-fead, gille fada; (3) 3. mac an aba, meur a’ lùdán; (1) mac-an-aba, màthair na lùdaig; (2) mac an aba; (3) 4. fisteagaidh, meiri ’ lùdán; lùdan; (1) lùdag, lùdan; (2) lùdag bheag an airgid, plaosgag, caoiteag. (3)

A thaobh ainmean na meòirean ann an Èirinn, coim. 1. an dheardog, cealgoigín (Maigh Eo); 2. méar fhada/ mhór (Dùn nan Gall, Lú, A’ Ghailmhinn, Luimneach, Tiobraid Árann, Port Láirge), tall man (Aontraim, An Clár), Long Tom, Longman (An Cabhán, Ciarraí, An Iarmhí, An Longfort, Baile Àth Cliath), Longfellow (An Iarmhí), Longboy (An Longfort), Tallman High (Corcaigh), dealbhan/ dealbhóg (Port Láirge); 3. Fionn fada (Dùn nan Gall), an chealacog (Maigh Eo), mac an dara/ dada/ dala/ rada etc, an madaralla (Ciarraí), faic Ó Súilleabháin 1944, 166–80.

DAOINE

(107)
A’ chroich a thog Murdachaidh airshon Hàman [recte a thog Haman airshon Mordecai] ’s e fhèin a bha air a chrochadh air. (ÙR)

Gnàthas-cainnt a tha a’ toirt tarraing air sgeulachd Mhordecai agus Haman bho Leabhar Ester anns an t-Seann Tiomnadh, caib. 3–10. Tha an sgeulachd sin a’ cur an cèill mar a chaidh duine a ghlacadh le ìnnleachd a bha air a h-ullachadh aige an aghaidh neach eile.

Coim. A’ chroich a rinn Hàman do Mhordecai, fhuair a


(1) À Ros an Iar (Wentworth, 2003, 265). ’S e a bhios pàistean a’ cleachdadh a tha sa chiad eisimpleir no dhà anns gach roinn.
(2) Ruaraidh MacIlleathain, Eadar-lìon (1).
(3) BBC Alba, Eadar-lìon (2). Tha na h-aon ainmean gu ìre mhòir air an luaidh aig MacIlleathainn agus NicPhàil 2005, 84.

[TD 172]

chnàmhan fhèin sìneadh oirre (MacIlleathainn agus NicPhàil 2005, 111); agus Seanfhacal 23 shuas.

(108)
Thug mi dòrn Ùistidh da. (ABh)

Mar a mhìnich nighean Isbeil Anna dhomh, tha seo a’ cur an cèill gnàthais a bha ann gun toireadh an dàrna duine buille air an duine eile dìreach gus a bhuaireadh coltach ri sreup nam pàistean.

(109)
Dòmhnall sàmhach.

’S e seo a chanadh duine nuair a bhiodh coltas a’ chadail ri fhaicinn a’ tighinn air naoidhean.

SAMHLAIDHEAN

(110)
Bha e cho buidhe ri muileuda. (1)

.i. Bha e cho lachdann ri mulatto.

(111)
Bha e a’ feadarachd lodh uiseag. (ABh)

‘Mar’ as ciall don fhacal lodh aig a bheil am fuaimneachadh /lo/ san dualchainnt. ’S e ludh an litreachadh a tha aig Dwelly (1977, s.v.); thoiribh fa-near, ge-tà, nach eil aige ach eisimpleirean den fhacal a tha air an tarraing à Nicholson 1951, m.e. ludh an spioraid, ludh an t-sneachda (336).

(112)
Cho bog ri cluais laogh. (ÙR)


(1) Mar /mə ˈledə/ a thathas a’ fuaimneachadh an fhacail seo.

[TD 173]

(113)
Cho cruaidh ris na talaban.

.i. ri reangan bàta.

(114)
Cho tric ’s tha an fhalt air do cheann.

Coim. Cho tric ’s a tha fiacail ’ad cheann. <eng>As often as there’s a tooth in your head (Nicholson 1951, 158).<gai>

(115)
Tha e ceart cho faoin ris na faoileagan. (ÙR)

(116)
Tha mi cho tinn ri seann mhuc.

(117)
(Bios a’ chlach ann) cho fada is tha (?)timil air na mucanan.

.i. gum bi clach no rudeigin ann gu bràth. Chan eilear cinnteach às a’ chuid mu dheireadh, ach tha e coltach gur ann a-mach air mucagan a tha i, coim. LAS d. 114 hips: muckans, muckies (Ros is Crombadh), moukans (Gallaibh). Coim. An uair a theirigeas gach meas, ’s math na mucagan (Nicolson 1951, 45).

(118)
Thigeadh iad às air snaidhm loisg’.

Bhiodh feadhainn ann an cunnart ag iarraidh faighinn às ged nach biodh grèim aca ach air ròpa anns am biodh snaidhm loisgte, .i. bhiodh cothrom math ann gum briseadh e.

AN T-OS-NÀDAR

(119)
’S e seo an làimh gun fuil is gun feòil tha ag iarraidh thusa, a thàilleir. (ABh)
[TD 174]

’S e earrann a tha seo à seann sgeulachd a bhite ag innseadh anns an dùthaich. Cha chreid mi nach eil cuid dhith a’ nochdadh ann an Naidheachd 137 – às aonais na h-abairt seo – ged a bha Isbeil Anna ag ràdh rium gur ann bho chaileig à Steòrnabhagh a chuala i fhèin i.

(120)
Cha ruig thu leas a bhith a’ còineadh: cha d’ rinn Kaiser pileir nì cron do do mhac ann an seo. (ABh)

’S ann a thuirt ban-fhiosaiche ionadail na faclan sin ri boireannach às an àite. Bha i air ortha a dhèanamh airson mac a’ bhoireannaich a bha siud nuair a bha aige ri falbh na shaighdear gus an Cogadh Mòr.

Coim. Polson (1932, 158) agus MacDonald (gun cheann-là, 19–20) aig a bheil iomradh le chèile air naidheachd anns an deachaidh seun a chleachdadh ri linn blàir.

AMALAIDHEAN-CAINNT

(121)
Caoraich Baile a’ Bhealaidh ag ithe bealaidh aig beulaibh Baile a’ Bhealaidh. (ÙRx)

’S e àite beag nach eil tuilleadh is fada bho Bhaile an Todhair a tha ann am Baile a’ Bhealaich. ’S e <eng>Broomton sheep eating broom in front of Broomton<gai> an t-eadar-theangachadh Beurla a bha aig an fhear-aithris fhèin.

(122)
Cha robh reithe ruadh a-riamh reamhar.

Coim. Cha robh reithe leathann liath riabh reamhar (Nicholson 1951, 137); Cha robh laogh ruadh riamh luath ’s cha robh laogh luath riamh reamhar (MacIlleathainn agus NicPhàil 2005, 95).

[TD 175]

AN CÀNAN

(123)
Tha dùrd na fhacal sa Ghàidhlig.

.i. ’S e seanfhacal a tha ann anns a’ Ghàidhlig.

Tha an dùrd e fhèin ann. (IAx)

.i. Tha an seanfhacal fhèin ann. Mar as trice, tha durd a’ ciallachadh ‘guth, facal’ ann an Gàidhlig Mhachair Rois, an aon rud ri dualchainntean eile, m.e. Cha tuirt e dùrd ‘Cha tuirt e facal sam bith’.

ÀITEAN IS LUCHD-ÀITEACHAIDH

(124)
Na ‘Thilgean’ is na ‘Piligean’. (ABh)

.i. Sluagh Bhaile a’ Chnuic. Tha e coltach gur ann air atharrais na h-abairt higgledy-piggledy sa Bheurla a chaidh am far-ainm seo a dhèanamh agus gun robhar a’ cluich san aon àm ris an fhacal ‘tilg’, a’ toirt a chuimhne mar a tha cùl a’ bhaile air a chrioslachadh mun cuairt le cnuic ìosal.

(125)
Na Dubhain. (ABh)

.i. Sluagh Bhaile a’ Chnuic. ’S ann air gnothaichean iasgaich a’ bhaile a thathar a’ dèanamh luaidh leis an fhacal ‘dubhan’.

(126)
Seanndlairean. (ÙRx)

.i. Sluagh Sheannduaig.

(127)
Sgalltairean. (ÙR)

.i. Sluagh Bhaile an Todhair.

[TD 176]

(128)
Slaiteirean. (ÙR)

.i. Sluagh Sheannduaig. Bha seo a’ ciallachadh gur e fireannaich àrda, chaola a bha annta, a rèir an fhir-aithris; coim. slat sa bhrìgh ‘stob’. A chionn gur e iasgairean a bha annta, bhiodh cluich an seo ri slat-iasgaich cuideachd.

(129)
Abaich. (ÙR)

.i. Sluagh Bhaile an Todhair. Tha an t-ainm seo a’ toirt a chuimhne an ama sam biodh port aig manaich às a’ Mhanachainn ann am Baile an Todhair.

(130)
Bàrdanaich. (ÙR)

’S e sin an fheadhainn a tha a’ còmhnaidh anns a’ Bhàrd <eng>(The Park),<gai> an t-sràid as fhaide gu deas a tha ann am Baile an Todhair.

(131)
Gollachan. (IAx)

’S e duine à Gallaibh a tha seo a’ ciallachadh gu litireil. Tha cuimhne aig fear às an Inbhir, nuair a bha e glè òg, gun do mhaslaich nàbaidh e le bhith a’ cantainn ‘Gollach grànda!’ ris, a’ cur an cèill dha gur ann a-nuas à Gallaibh a thàinig na sinnsirean aige. Tha e coltach gum faodadh facal air choreigin eile a bhith air a mheasgachadh ri Gallachan (meanbh riochd de ‘Gallach’) agus gun robh am facal a bha sin a’ ciallachadh nàdar de bhòcan, coim. ghnàthasan-cainnt anns an àite leithid Tilg a-mach e do na goireachan (?)god e; tilg a-mach e: ithidh na coileachan/goireachan (?)god e; dh’fhalbh an duine ud do na goireachan (?)god (/goileachan gods). ’S ann mar <eng>little black dwarfies<gai> a bha Isbeil Anna agus a nighean a’ toirt

[TD 177]

tuairisgeil air an fheadhainn cheudna ann am Beurla, agus ’s e ainm eile a bha aca orra anns an aon chànan ach the Galldies. Faic cuideachd Seanfhacal 18 shuas agus an tarraing air a’ Ghaibhleán Gabha ann an Gàidhlig na h-Èireann.

(132)
Ceapaire ‘Tàlaich’. (IAx)

Coim. Dwelly s.v. ceapaire-Sàileach, gnè bidhe à Cinn t-Sàile, anns am biodh a’ cheart uiread de dh’ìm is de chàise ach gun aran sam bith ann. San àite seo, ge-tà, thathar a’ creidsinn gur ann bho bhoireannach de Chlann nan Sginnearach (feadhainn air an robh am far-ainm ‘na Tàlaich’ gu h-ionadail) a fhuair an ceapaire àraid a ainm. ’S e caob de dh’aran fo a shàth de dh’ìm a bheireadh i na dhìoladh do phàiste sam bith a rachadh air ceann-gnothaich di.

(133)
Creid thu mis’, chan eil e faras,
Creid thu mis’, chan eil e faras,
Creid thu mis’, chan eil e faras:
’Dol a chabadh ’n Èiphit. (ÙR)

Ceathramh aoireil a chaidh a dhèanamh mun dubh-chosnadh a bha a’ buntainn ri tuathanas àraid san àite. Thugadh ‘an Èiphit’ mar fhar-ainm air an tuathanas an dèidh braighdeanas Chloinn Israeil san t-Seann Tiomnadh.

(134)
Dòrnach a’ bheach, Goillspidh an gort. (ÙR)

i. Dòrnach na tràghad.

Coim. Baile Dhubhthaich bhòidheach, ’s Dornach na gorta,/ Sgiobal nan ùbhlan, ’s Bil an arain choirc;/ Euraboll nan adagan, Dunrobain a’ chàil,/ Goillspidh nan sligean dubha, ’us Druim-uidh an t-sàil (Nicholson 1951, 47); Goillspidh goirt,

[TD 178]

’g ith a’ mhin a’ choirc’,/ Eunabal dhubh, ’g ith na sligean dubh; Baile Dhubhthaich bòidheach,/ Dòrnach na goirt,/ Goillspidh na sligean dubh,/ Brùra min choirc (Dorian 2000, 412). Tha e air aithris aig Taylor (1882, 96) gun robh rann aoireil air mhaireann ri linn fhèin anns an robh iomradh air roinn de dhaoine à Baile Dhubhthaich mar Na bodaich gòrach/ Sìor òl, ’s ag iarraidh tuille. Chan eil an còrr agam fhìn den rann a bha siud.

(135)
Thèid sinn, thèid sinn thairis air an t-sruth,
thèid sinn, thèid sinn gu Dòrnach.
Chì sinn na beanntaichean ’glèidheadh sneachd an geamhraidh
chì sinn na caileagan bòidheach. (ÙR)

Ceathramh a bhiodh pàistean ag aithris.

(136)
Chuir mo mhàthair mi gus an tobar
Aig iarraidh rud nach fhaigheadh càch.
Bhris mi am pigean ’s dhòirt mi am bùrn.
Carson nach rachadh i fhèin ann?

Ceathramh traidiseanta a bhiodh ga sheinn gu h-ionadail.

[TD 179]

XI
‘AN LINNET MHÒR’

Ann am mìos stoirmeil dhoineannach an Fhaoiltich, 1843, thachair gun tàinig trioblaid air soitheach dam b’ ainm an Linnet air na creagan a-mach bho chosta tuath air Baile a’ Chnuic. Seach gun do chaill cuid de dh’fhireannaich an àite (daoine pòsta nam measg) am beatha, is iad a’ dèanamh oidhirp gun fheum air a’ bhàta a thàrrsainn, mhair na thuit a-mach ann an cuimhne muinntir na dùthcha – ged nach urrainn a ràdh idir gun deachaidh cunntas a bha iomlan no pongail a chumail a thaobh h-uile nì.

Gheibhear dà thuairisgeul ghoirid air an tachartas bhon bheul-aithris ann an Naidheachd 142; ’s ann aig toiseach nan 1870an agus aig deireadh nan 1880an, mu seach, a rugadh an luchd-aithris a bha agam. Tha na h-aithisgean air an tubaist a tha rim faighinn ann am pàipearan-naidheachd an ama a’ dearbhadh agus a’ coileanadh na tha air a ghleidheadh an cuimhne nan daoine – mur ann orrasan a bha seo air a stèidheachadh. Tha na leanas na thuairisgeul a chaidh a chur san <eng>Edinburgh Evening Courant,<gai> Diardaoin 19mh den Fhaoilteach, a bha na leudachadh air geàrr-chunntas a chuireadh an clò ann an deasachadh na seachdaine roimhe (’s e lethbhreac a bha sna dhà dhiubh de dh’aithisgean a nochd anns an <eng>Ross-shire Advertiser<gai>). A rèir an eòlais a tha sa phàipear-naidheachd seo, tha e coltach gur ann Diciadain 4mh den Fhaoilteach a bhàthadh na daoine.

… Tha co-sgrìobhaiche a’ cur brath thugainn mar leanas: ‘Air don Linnet à Sunderland, is i air a claoidh le droch aimsir, a bhith air a sparradh air na creagan fo Thaigh Chadaboil bho chionn ùine mhath, ’s ann a cheannaich dithis iasgairean à Baile an Todhair, maille ri tuathanach a bha an companas leotha, slige a’ bhàta ach an cuireadh iad an òrdugh is air ghleus i uair eile airson na mara. Rinn iad feum air a h-uile rud a rèir an innleachd fhèin, ag ùisneachadh bharaillean

[TD 180]

falamh, gus an long a thogail bhàrr nan creagan ach cha deachaidh leotha idir. Dh’fheuch iad an uair sin ris a’ bhàta briste a chur suas air a’ chladach, anns an dearbh àite, os cionn a’ mhuir-làin, ach dh’fhàilnich orra gu h-iomlan san oidhirp sin, is saothair a’ chiad là ga sgrios an ath-là leis an ròd. B’ e an ath innleachd gun rachadh an dara bòrd-luinge a chur ris an t-slige. Rinneadh seo gun dàil, agus chaidh aca air a cur air flod sa chuan, is iad a’ cur romhpa a bhith ga draghadh le ròpaichean siar gu bàgh Bhaile an Todhair. Timcheall air dà uair feasgar air an 4mh là den mhìos, is tòrr mòr de luchd-dàimhe na feadhna a bha air an long a cheannach gan cuideachadh gus an t-slige a tharraing le bàtaichean a dh’ionnsaigh a’ chamais ro-ràdhte, chaidh aca air a slaodadh air feadh beulaibh a’ bhaile-iasgaich, Baile a’ Chnuic. Seach gun robh an oidhche dhorcha ghruamach stoirmeil air tuiteam mun àm seo, thilg iad a-mach an acair far an robh iad. Bha dà eathar bheag ri taobh a’ bhàta bhriste, is air dhaibh toirt fa-near gun robh an soitheach a’ falbh leis an t-sruth, ’s ann a shlaod iad a-steach an t-slabhraidh às aonais na h-acrach, a chionn is gun robh an acair, gu mì-fhortanach, air dealachadh rithe; ach cha bu lèir dhaibh aig an ìre sin dè an cunnart a bha a’ teannadh riutha. Bha dithis dhiubh ann, ge-tà, mothachail don t-suidheachadh ghàbhaidh san robh iad agus, air dhaibh leum a thoirt a-steach do thè de na geòlaichean a bha ri taobh an t-soithich, ’s ann a thog iad orra a dh’ionnsaigh a’ chladaich, is e na làn rùn aca an talamh a ruighinn slàn. Ri linn a’ chruaidh-chàis a bha seo, dh’iomair an dithis eile an aon gheòla a bha air fhàgail a dh’ionnsaigh a’ chladaich, is iad a’ miannachadh acair a bha na laighe air an tràigh fhaighinn. Cha mhòr gun do ràinig tè den dà bhàta an cladach nuair a thòisich doineann eagalach anns nach dùraigeadh duine sam bith cur gu muir ach an tilleadh iad chun na slige, agus chaidh fear den luchd-sheilbh, maille ri sianar eile, fhàgail oirre, mo thruaighe, is gun neach dhiubh ri fhaicinn a-chaoidh tuilleadh. ’S e ceathrar dhaoine pòsta

[TD 181]

à Baile an Todhair a chaidh air chall, còmhla ri triùir à Baile a’ Chnuic. Às a h-uile call chruaidh is mulad mhòr air a bheil cuimhne anns na bailtean aig an fheadhainn as sine, cha robh sgeul a-riamh roimhe air daoine a bhith a’ caoidh is a’ dèanamh tuiridh cho mòr ’s a tha anns a’ bhaile seo an ceartuair.


’S e an aon choltas a tha air na h-aithisgean anns an <eng>Inverness Courier<gai> air an 11mh agus an 18mh den Fhaoilteach sa mhòr-chuid de mhion-phuingean, ach gu bheil iomradh aig an dàrna tè air bàta ga cur chun na mara gu h-aithghearr an dèidh sin air tòir nam fireannach a bha air chall agus gu bheil cunntas aig an tè eile air crìoch na mòr-thubaist mar a leanas:

… Cha robh oidhirp sam bith nach deachaidh a dhèanamh gus an sàbhaladh ach chan fhacas a-riamh tuilleadh iad. Tha e ro fhollaiseach, tha eagal oirnn, dè a thachair dhaibh, bhon a chaidh an t-slige a sparradh air Tràigh Bhòinndidh faisg air Banbh, is i bun os cionn, Diluain na seachdain seo chaidh, rud a tha a’ ciallachadh gun deachaidh a siabadh ann an trì no ceithir a làithean tarsainn air beul Linne Mhoireibh. Tha fathannan eile air ar ruighinn. Thathar ag ràdh gun d’ fhuair bàta a chaidh a chur gu cladach Mhoireibh sgeul air an t-slige faisg air a’ Bhroch, is dà neapaigear ris a’ chrann. Tha fathann eile ag innseadh gun do chuireadh an corp aig aon de na fireannaich air tìr anns a’ cheàrnaidh ud. Ged as ro fhann an dòchas gu bheil gin de na truaghain a’ mairsinn beò, tha na teaghlaichean aca fo mhulad mòr is ga dhlùth-leantainn gu dian.


Ged nach eil na h-aithisgean sin ag innseadh meudachd an t-soithich, ’s e a’ chuimhne a tha fhathast a’ dol anns a’ choimhearsnachd gun robh i mòr – tha iomradh air 150–160 tonna ann am fear de na tuairisgeulan ionadail. Gidheadh, tha de Theisteanasan Clàraidh Bhreatannaich airson an dearbh shoithich, a bheir cothrom dhuinn am fiosrachadh ceudna is

[TD 182]

eòlas eile fhaighinn a-mach, a’ gabhail a-steach nota gun robh am bàta mì-shealbhach air bhith na h-èiginn air an aon chosta mu thràth, oir chaidh a tilgeil air a’ chladach aig Baile MhicDhubhaich air an 23mh den Ghearran 1836. Tha cunntas oirre anns an teisteanas mu dheireadh a chaidh a dheònachadh (Àir. 158, 30mh den Dùbhlachd 1841, BT107 – 278), gun robh 58 tonna de chudrom innte, gur e George Little à Monkswearmouth, Co. Durham, a bha na fhear-sgrùdaidh an rathad-iarainn, an duine am bu leis i, agus gur e John Bainbridge an sgiobair. Tha e ga innseadh cuideachd gur e Port Sunderland an gàrradh shoithichean san deachaidh a togail, agus tha an tuairisgeul a leanas air a chur ris à Teastanas Clàraidh Àir. 253 (air a dheònachadh air an 22mh den Ògmhios 1837): ‘aon bhòrd-luinge, dà chrann, 52.9 troigh de dh’fhad, 16.2 troigh de leud, 9.4 troigh de dhoimhneachd, schooner, air a h-uidheamachadh le spreòd suidhichte, ceann-deiridh ceàrnach oirre, na clàir oir ri oir [gun a bhith nan laighe thairis air a chèile], gun aon chuid lobhtaichean no ìomhaigh-toisich.’ Tha deireadh an tuairisgeil ag innseadh gun deachaidh am bàta ‘air chall a rèir liosta na bliadhna 1842. Chaidh an soitheach a bhriseadh faisg air Inbhir Nis a rèir Liosta Muinntir Lloyd air an 2ra den t-Samhain 1842.’ Ged a tha na clàraidhean oifigeil a’ solar mòran den mhion-chunntas a tha a dhìth, tha e follaiseach gu bheil iad gar mì-threòrachadh a thaobh ceann-latha an long-bhrisidh fhèin, agus cha mhotha gu bheil iad ag innseadh dè bha anns an luchd a chaidh fodha. Mar a chaidh innseadh ann an Naidheachd 142, b’ e a’ chuimhne a bha aig sluagh nam bailtean gur e coirce, no ’s math dh’fhaodte eòrna, a bha ann. Seach gun robh an soitheach a’ tighinn is a’ falbh bho sgìre mèinneadaireachd ann an ear-thuath Shasainn, is math dh’fhaodte gun robh i ag aisig guail a cheann an ear-thuath na h-Albann is a’ tilleadh le toradh ionadail, leithid coirce, gu deas air an t-slighe dhachaigh. Gu dearbh, bha cuimhne aig tè den luchd-aithris agam gun deachaidh innseadh gur ann mar sin a bha. Na chomharradh air sin, tha naidheachd aig a’ phrìomh neach-aithris agam (Naidheachd 45) ag innseadh mar a thàrr i ri linn a’ Chogaidh Mhòir, gun chobhair bho neach sam bith eile

[TD 183]

(ged a bha i trom aig an àm), tonna guail a chaidh a sparradh air a’ chladach bho shlige bàta-smùide a chaidh an sàs an ìre mhath san aon àite far an deachaidh an Linnet fodha.

Tha e coltach gun do rinneadh othail mhòr air feadh na dùthcha a chionn briseadh an Linnet agus nan oidhirpean gus a cur air bhog a-rithist. Bha naidheachdan a’ dol timcheall, mar eisimpleir, mu dhaoine às an àite, is brogachain òga nam measg, a chaidh air bòrd na slige nuair a chaidh a leigeil ma sgaoil ach am biodh beagan fealla-dhà aca; is dh’innis fear-aithris dhomh gun d’ fhuair sinnsear dha air falbh le bheatha a chionn ’s gun robh e cho diombach ris na bha feadhainn eile a’ dèanamh air bòrd. Ach dh’innis fear-aithris eile, anns am faodar mòr-earbsa a chur, gun cuala e gun robh sluagh math de mhuinntir a’ bhaile a’ coimhead air cùisean, astar math air falbh bhuaipe, is gun robh cuimhne aige fhathast air a’ ghairm rabhaidh a thug cuideigin anns a’ chuideachd: Tha i gluaisd, .i. ‘tha i a’ gluasad’.

Ann an 1988, chaidh taisbeanadh cuimhneachaidh a chur air chois mu bheatha is eachdraidh nam bailtean san do nochd traidisean àraid a thaobh na Linnet. Seo earrann à litir a sgrìobh Doileag, nighean a’ phrìomh neach-aithris agam, air an 4mh Cèitean 1988 thugam:

Thug boireannach à Baile an Todhair gus an talla taisbeanaidh fàinne a chaidh a thoirt seachad bhon Linnet. ’S ann a shàbhail am fear Sginnearach seo an sgiobair, agus thug esan [an sgiobair] am fàinne bho mheur is thug e don Sginnearach e. Chaidh e bho ghinealach gu ginealach. Cha robh mi air dad a chluinntinn mu dheidhinn a-roimhe.

Cha robh no mi fhìn air tighinn tarsainn air an traidisean a bha seo am measg na feadhna leis an do rinn mi agallamh thuige sin. Bhon uair sin, thathar a’ tòiseachadh air ùidh a chur ann an tubaist na Linnet a-rithist air sàilleabh uilt ghoirid a sgrìobh Rosach, Alastair Ruadh, duine a bha barrachd is ceithir fichead bliadhna a dh’aois, airson litir-naidheachd na coimhearsnachd (an geamhradh 2002–03). Tha an geàrr-chunntas seo a’ toirt iomraidh

[TD 184]

[Dealbh]
Am fàinne a thugadh do nighinn Fhionnlaigh Sginnearaich le sgiobair an Linnet a chaidh a bheatha a shàbhaladh leis.

air fear Sginnearach, Fionnlagh, air an robh am farainm ‘Talaich’ [recte Tàlach], agus tha e a’ cumail a-mach gun do shàbhail an duine seo an sgiobair a’ chiad turas a chuireadh an soitheach an tìr aig Cadabol. Tha e a’ cumail a-mach cuideachd, an dèidh do dh’Fhionnlagh a bheatha a chall san dara oidhirp air am bàta a thàrrsainn, gun ‘tugadh do a bhanntraich, Sophie, fàinne air an robh na litrichean SS air an gràbhaladh’, agus ‘gun deachaidh seo a thoirt dhi seach gun do shàbhail an duine aice an sgiobair.’

Tha an Dr Seumas Sginnearach, a bhuineas e fhèin do Sheannduaig, air rannsachadh a dhèanamh mu eachdraidh theaghlaichean ionadail, agus, ged a dh’fhàilnich air fear Fionnlagh Sginnearach a bha pòsta ri Sophie a lorg, mhol e fear eile dam b’ ainm Fionnlagh Sginnearach a bha pòsta ri boireannach Isbeil ach a bha nighean aige dam b’ ainm Sophie – ’s ann a chaochail an duine seo eadar na Cunntasan-sluaigh 1841 is 1851. Agus tha an Dr Sginnearach ag ràdh gu bheil an tè

[TD 185]

a tha am fàinne na seilbh an-dràsta (a’ Bh.-Ph. Ealasaid ‘Beth’ Sginnearach) ag aontachadh ris a’ cho-dhunadh a tha seo.

Seach gur e na litrichean SS a tha air an gràbhaladh air an t-seud, tha e coltach, a rèir an Dr Sginnearaich, gur ann an dèidh làimhe a chuir nighean Fhionnlaigh an gràbhaladh air dòigh dhi fhèin. Co-dhiù no co-dheth, ’s dòcha gun do chuir teaghlach an fhir a fhuair am fàinne sa chiad àite romhpa – ’s math dh’fhaoidte air sàilleabh a’ ghràbhalaidh a bh’ air – gun cumadh iad na chuimhneachan e an taobh a-staigh an teaghlaich, agus, air do chuideigin a fhuair am fàinne na dhìleab imrich a dhèanamh a dh’àite eile, gun do dh’fhalbh an seud às na bailtean fad grunnan bhliadhnaichean.

Chan eil teagamh sam bith nach robh a’ chuimhne mhuladach mun eachdraidh a bha siud a’ mairsinn gu math beò am measg theaghlaichean ionadail ach, an cois sin, bha rud eile a shuidhich an gnothach gu daingeann ann an inntinn is an cuimhne a’ phobaill, ’s e sin marbhrann (56 rann a dh’fhad) a sgrìobh fear às an àite, Artair Ros, air nàbaidhean dha a chaidh a bhàthadh. ’S e as tiotal dha: MARBH-RANN AIR DAONAIBH CHAIDH DHITH AIR BORD SOITHEACH BHRISTE A CHAIDH MACH AIR CLADACH CHATBOIL AIG TOISEACH A BHLIANE [sic] 1843 LE ARTAR ROSS ANN AN SGIRE NA MANACHAINN, ged a chleachdar an geàrr-ainm ‘An Linnet Mhòr’ an seo. Chaidh a dhèanamh a rèir laoidhean Phàdraig Ghrannd no Dhùbhghaill Bhochanan (coim. D. Maclean, 1913), gnè de bhàrdachd creideimh a bha a’ còrdadh ri poball nam bailtean aig an àm ud, a rèir choltais. Cuideachd, bha feadhainn anns an àite a bha a’ làn creidsinn gur ann ri fonn ‘Là a’ Bhreitheanais’ le Bochanan a bha an dàn ga ghabhail, agus is cinnteach gum biodh meadair an dreuchd seo ag aontachadh ris an sin, coim. sr. 81–84:

O sibhse rinn ’ur bun de’n t-saogh’l,
Nach d’thig sibh ’s caoinibh è gu géur,
’Nuair tha e ’gleacadh ris a bhàs,
Mar dhuine làidir dol do’n eug.
(Sinclair, 1875: 95)

[TD 186]

’S e tha anns a’ mharbhrann againne an dà chuid cunntas air mar thuit an droch thubaist a-mach agus beachdachadh mu thèamaichean mar bhreitheanas diadhaidh agus tròcair Dhè, air am measgachadh le chèile, maille ri luaidh air an duais a bhiodh ri faighinn ann am flaitheanas aig an fheadhainn dan robh teasairginn Chrìosdail an dàn. Cha deachaidh agam air barrachd is dhà no thrì rainn den òran a chnuasachadh bho bheul-aithris nam bailtean, mar an fheadhainn seo a leanas:

’N Linnet mhór bha siubhal a’ chuan,
thàinig i steach air oidhche ghruaim
thàinig i steach air oidhche ghruaim
is thilg an stoirm a Chabdail (sic) i

Seocan Mhorair, ’m meangan òg,
thàinig dìreach bho ghlùin a mhàthair.
Cò chreideadh am miosg an sluagh
gu robh am bàs cho fagais air?

Neo ’r-thaing nach eil na rainn sin gu math diùbhraichte ris na tha anns an dreach a chaidh an clò, is tha e soilleir gun deachaidh sreathan à caochladh rann a chur troimh-a-chèile uaireannan ann an suidheachadh na beul-aithris (coim. Naidheachd 142).

’S e pàirt bhunaiteach ann an litreachas na Gàidhlig a tha ann an òrain anns a bheil daoine gan cuimhneachadh – càirdean don bhàrd, mar as trice – a chaidh air chall le briseadh luinge air neo a bhàthadh ann an tubaist eile. Faodar iomradh a thoirt air eisimpleirean ainmeil bhon 17mh linn, mar ‘Bhàthadh Iain Ghairbh Ratharsair’ (coim. Thomson 1983, 81). Tha ceithir marbhrannan den leithid air an cur an clò bhon bheul-aithris aig Margaret Fay Shaw (1999) anns a’ chruinneachadh aice bho Uibhist a Deas: ‘’Sann aig Port Taigh na h-Airigh’ (dd. 100–01), ‘Marbhrann do dh’Fhear Airigh Mhuilinn’ (dd. 102–05), ‘Ailein Duinn’ (dd. 258–61) agus, gu h-àraid, ‘’Sann Di-Luain Ro’ Fhéill Micheil’ (dd. 262–63) anns a bheil boireannach a’ caoidh bàs grunnan dhaoine: a triùir bhràithrean, a h-athair is an duine aice. (’S e òrain luaidh a tha anns na dhà mu dheireadh,

[TD 187]

gnè bàrdachd den dèanar feum gu tric airson thuiridhean.) ’S math dh’fhaodhte gu bheil an t-òran ainmeil à Ceap Breatainn, ‘Cumha nam Braithrean’ (C.I.M. MacLeòid 1970, 44–47), anns a bheilear a’ cumail cuimhne air buidhinn bhràithrean a chaidh a bhàthadh airidh air a luaidh an seo, oir ’s ann a tha am bàrd, mar a tha a’ tachairt ann an àitean anns ‘An Linnet Mhòr’, a’ toirt cunntais air na chunnaic a shùilean fhèin den tubaist:

Bha ur cairdean ’gur faicinn …
Sibh air uachdar na mara …
Gun do shéid i le frasan,
’S shil i dluth le clach-mheallain;
Gun d’ rinn i bhur dalladh,
’S chaill bhur casan an stéidheadh.

Anns an aon dòigh, thathar a’ cur an àireamh buaidhean na feadhna a tha ann an gàbhadh agus, aig an aon àm, a’ toirt tuairisgeil air an spàirn eu-dòchasaich a bha iad a’ dèanamh an aghaidh an t-srutha:

’S e mac Sheumais mo charaid
An diulnach bha smearail,
… Bu tu ceannard na cuideachd,
’S tu gum b’ urrainn nam b’ fheudar;
’S tu gun geardadh iad uile
’N ám cur na ratreuta.
… Cait an d’ fhag mi thu, Iain
Deagh fhear cridhe na féile.

Tha deagh chuimhne aig muinntir nam bailtean gum buineadh bàrd ‘An Linnet Mhòr’, nach do rinn ach an aon dàn a rèir choltais, do theaghlach a bha a’ fuireachd ann an lòn Bhaile a’ Chnuic (coim. Naidheachd 87). Bu chuimhne le aon tè-aithris gum bite ag ràdh gun robh a bhràthair na èildear barraichte anns a’ choitheanal ionadail. Tha taic ri faighinn aig an fhiosrachadh seo bho chlàr Cunntas-sluaigh na bliadhna 1851, anns a bheil iomradh air duine àraid, David Ross (55 bliadhna a dh’aois),

[TD 188]

[Dealbh]
MARBH-RANN
AIR
DAONAIBH CHAIDH DHITH,
AIR BORD SOITHEACH BRISTE
A CHAIDH MACH AIR
CLADACH CHATBOIL,
Aig toiseach a bhliadhne 1843

LE
ARTAR ROSS,
ANN AN SGIRE NA MANACHAINN

<eng>Printed for Miss Maggie Mitchell, Rockfield Village,
Portmahomack, by the
NORTHERN COUNTIES NEWSPAPER AND PRINTING AND PUBLISHING
COMPANY, LIMITED, INVERNESS<gai>

[TD 189]

a bha na thuathanach aig an robh 20 acair anns an lòn. Tha e air a chlàradh mar cheann teaghlaich a bha a’ gabhail a-steach a pheathar, Ealasaid (57 bl.) agus a bhràthar, Artair (53 bl.), maille ri feadhainn eile. Dh’fhaodadh e bhith gur e seo an t-èildear, Dàibhidh Ros, a thug an aire do choinneimh air 30 Lùnastal 1882 da bheil trì baistidhean air an clàradh ann an Leabhar Sheiseanan na h-Eaglais Saoire.

Tha e coltach gun robh ‘An Linnet Mhòr’ ga chur mun chuairt am measg a’ phobaill ann an sgrìobhainn agus, gu ìre, sa bheul-aithris gus an do rinn Mairead Mitchell, à Tarail Bheag anns an ath sgìre, clò-bhualadh dheth am meadhan na linne seo chaidh (leis an Northern Counties Newspaper and Printing and Publishing Company, Inbhir Nis – gun cheann-latha). Neo-ar-thaing nach robh lethbhreacan den dàn air fàs cho gann mun àm a bha an sgoilear Gàidhlig, an t-Urr. Tòmas MacCalmain, a’ cur ùidhe ann ann an 1962, gum b’ fheudar dha a chlò-sgrìobhadh uile gu lèir, maille ri iomadach lethbhreac gualain, a’ cur nan stràcan a-steach an dèidh làimh le dubh. Nuair a dh’fhoillsich dithis bhoireannach às an àite rannsachadh mu sheòl-beatha traidiseanta nan daoine (Macdonald agus Gordon, 1971), chan eil teagamh sam bith nach do thòisich am poball ionadail a’ toirt an aire do thachartas an Linnet a-rithist, a chionn ’s nach biodh uimhir a chudrom air a bhith aige mun àm ud, is a’ Ghàidhlig an dèidh dhol sìos na cànan làitheil anns na bailtean. A rèir choltais, b’ ann mun aon àm a chaidh a’ Bheurla a chur air an dàn le duine aig an robh dualchainnt Ghàidhlig à ceàrnaidh eile.

Seach gun do dh’ainmich Artair Ros còignear a chaidh air chall, ’s ann le cinnt – agus muinntir nam bailtean cho dlùth-chàirdeach ri chèile – gun cumadh daoine orra a’ seinn ‘An Linnet Mhòr’ cho fada ’s a bha a’ Ghàidhlig ga bruidhinn anns an àite. Agus tha e coltach gun do mhair an traidisean seo gu mu thimcheall air an àm a rinn MacCalmain an clò-sgrìobhainn aige. ’S e rud sònraichte a tha ann gum buineadh an tè mu dheireadh dam b’ àbhaist a bhith a’ gabhail an òrain – Margaidh Mhorair (Mor’air) – ri teaghlach a chaidh cuid dhe

[TD 190]

am fireannaich air chall anns an tubaist. ’S e an aon chinneadh a tha oirre – Mhorair – is a tha air triùir a tha air an ainmeachadh san dàn, .i. Iain, Dòmhnall agus Alasdair. Tha feadhainn anns na bailtean an-diugh ris an canar Mhorair – ainm nach cleachdar idir mar shloinneadh neo-eisimileach, agus thathas gan aithneachadh ann am beul-aithris Bhaile a’ Chnuic mar chuid de Chloinn MhicCoinnich. Thèid fear den triùir a chaidh a bhàthadh aithneachadh bho fhiosrachadh nan Cunntas-sluaigh, oir, a rèir choltais, bha e na cheann air teaghlach de Chloinn MhicChoinnich agus chaochail e eadar 1841 is 1851, agus tha a bhean, Ciorstan (1841 Christian), air a clàradh na bantraich ann am fiosrachadh 1851.

Chan aithnichear leis an aon chinnt na fireannaich Mhorair eile air a bheil iomradh anns an dàn, is cha mhotha tha e soilleir cò tha anns an duine air a bheil (Iain) Tarail mar ainm. Chaidh luaidh air an duine sa mar an gasan ùr 27a a bha, a rèir bheul-aithris a’ bhaile, na dheugaire caran òg, gun a bhith fiù ’s ceithir bliadhna deug nuair a chaochail e. Tha e deimhinnte, mar sin, gu bheil duine no dithis den fheadhainn à Baile a’ Chnuic a chaidh a bhàthadh gan cuimhneachadh anns an òran nach eil idir air an ainmneachadh ann an cunntasan nam pàipear-naidheachd. Ged nach fhaighear an t-ainm Mhorair sgrìobhte ann am fiosrachadh nan Cunntas-sluaigh, ’s iomadh clàradh anns na leabhraichean oifigeil air an ainm Tarail a tha air a cheangal gu làidir anns an àite ris an t-sloinneadh MacDhòmhnaill agus gheibhear air a’ chuid as lugha aon eisimpleir de Tharaileach ann an Cunntas-sluaigh na bliadhna 1841 a chaidh a chlàradh na Dhòmhnallach anns an aon chunntas deich bliadhna an dèidh sin.

A thaobh an treas cinneadh air an dèan am bàrd iomradh, .i. Tàlach, tha duilgheadas den aon seòras ri Mhorair a’ buntainn ris: ’s e sin nach eil e ri fhaighinn anns na Cunntasan-sluaigh. Ged nach eil sgeul air mhairsinn ann am beul-aithris Bhaile a’ Chnuic a dh’fhaodadh cùisean a shoilleireachadh, tha, mar a chunnacas, tùsan rim faighinn ann an Seannduaig a tha a’ cur an cèill gur e Sginnearaich a bha ann an daoine den ainm sin, agus

[TD 191]

tha grunnan eisimpleirean ann am beul-aithris an àite, m.e. an tè air an deachaidh iomradh a thoirt cheana, a tha a’ ceangal cuid den chinneadh Sginnearach ris an Linnet, a dh’innseas fiù ’s gun deachaidh ciud dhiubh a bhàthadh innte. Tha rannsachadh an Dr Sginnearaich ann an clàraidhean ionadail nan eaglaisean air leigeil fhaicinn gun robh Tal(l)ach ga chleachdadh mar fharainm le muinntir Sginnearach an àite bho dheireadh na 18mh linne. A bharrachd air sin, mar a chaidh a innseadh cheana, tha an Dr Sginnearach air fear Fionnlagh Sginnearach a lorg, fear a thèid às ar sealladh ann an clàir nan Cunntas-sluaigh eadar 1841–1851 agus aig an robh, mar a thachair, nighean dan ainm Sophia. Mar sin, faodar a bhith cuimseach cinnte gur e seo am Fionnlagh Tàlach air a bheil iomradh anns an òran.

Carson, ge-tà, a dhèanadh Artair Ros luaidh air na daoine sònraichte seo? Dh’fhaodadh e bhith, nuair a chuimhnichear air nàdar cràbhaidh an dàin, gun robh ceangal air choreigin aige ris na teaghlaich a bha seo tro mheadhan na h-eaglais, agus gur e oidhirp a bh’ ann air sòlas spioradail a thabhann dhaibh.

Chan e a-mhàin gu bheil an dàn na sgrìobhainn phrìseil a thaobh fiosrachaidh eachdraidheil is eòlais chomainn, ’s e tobar a th’ ann a tha a’ nochdadh phuingean inntinneach cànan-eòlais an àite cuideachd. A bharrachd air laoidhean cràbhaidh, air an tugadh iomradh mu thràth, is sgrìobhainnean ruisg eile aig an robh nàdar spioradail, chan eil teagamh sam bith gur e am Bìoball an t-saothair Ghàidhlig a bu mhotha a bhite a’ leughadh anns na bailtean seo ri linn beatha an Rosaich, agus faodar buaidh litreachail nan sgrìobhaidhean sin a fhaicinn ann an caochladh dhòighean.

Anns a’ mhodh-litreachaidh, tha cruthan mar choidil 10d, fein 28b agus feud 38a, 41b a’ tighinn air lom.

Ann an cruth-eòlas ainmearan, gheibhear dreach eachdraidheil a’ ghinidich, Dhe 17b, ri taobh Dhia 48a, maille ri dreachan iomarra ann an –a: tonna 14b, ceuma 26a; agus, an dèidh an roimheir an, eisimpleirean den t-seann dreach thabhartach iomarra ann an –ibh: cragaibh 5b; piantaibh 11b; tuiltibh 31d;

[TD 192]

aimh’ntibh 42b, maille ri air daonaibh a gheibhear ann an tiotal an òrain fhèin. Anns an riochdair, gheibhear se san 3s pearsa shing. fhir., cha shnamh se 46d. Anns an roimhear riochdaireil, gheibhear dreachan le -it caol san 2ra shing., dhuit 19d, 20d, uait 17a; agus airson an 3s iom. de do sgrìobhar dhoibh 30a, 31c, 36a. Anns a’ bhuadhair sheilbheach, gheibhear ar airson 1d iom. seach na mar a tha ann an dualchainnt ar linne.

Bheirear an aire cuideachd don dreach dà-shiollach tabhair ‘toir’ 40d, agus do na dreachan pill ‘till’ 21a, 56a, suas ‘an-àirde’ 55b (‘an-iar’ san dualchainnt), agus siubhal ‘triall’ 4a (‘coiseachd’ san dualchainnt).

Ged nach urrainnear a bhith gu buileach cinnteach an robh feartan na dualchainnt mar a bha i aig an luchd-aithris agamsa air an riochdachadh uile bho chionn beagan ghinealach, tha cuid rin lorg san dàn. Chithear iad aon chuid le dòigh-litreachaidh an teags a tha gu fial, faoilidh san fheum a tha e a’ dèanamh den asgair, air neo le meadrachd an dàin anns a bheil le chèile comhardadh eadar deiridhean a agus b, agus aicill eadar deireadh c agus lide an taobh a-staigh d.

Tha e na fheart sònraichte ann an dualchainnt na 20mh linne gu bheil fuaimreagan goirid eachdraidheil buailteach rim mùchadh nuair nach bi iad fo bhuille, cò dhiubh air sàilleabh teasgadh toisich, teasgadh deiridh no teasgadh meadhain, agus tha iad seo air an taisbeanadh gu math soilleir ann an teags ‘An Linnet Mhòr’.

Teasgadh deiridh: a-mach bho dheireadh sreatha far an gabh e cleachdadh mar innleachd sa mheadrachd, gheibhear: cuirs’ 10c, brist’ 5b, breitheamhs’ 33a, thus 25b, 28c, chot 28c, sláint’ 30a, dhas’ 47b ait’ 55a ac’ 15a, pòsd 51 a. Tha e coltach gu bheil na h-eisimpleirean eile seo a’ leigeil fhaicinn nach ann an dèidh chonnragan gun ghuth a-mhàin a bha e a’ tachairt: teachdar 17b, trocair 49c agus uin 27d, ùin 50a; agus tha leath’ 5d, uath 7c agus rius’ 37b a’ sealltainn gun tachradh e an dèidh hiatais eachdraidheil cuideachd.

Tha iomadach comharradh ri fhaicinn gun robh teasgadh

[TD 193]

toisich na fheart làidir ann an dualchainnt a’ bhàird fhèin. Mar thoradh air nàdar na Gàidhlig, ’s ann air mion-fhaclan agus cruthan cho-ghnìomhairean anns a’ mhòr-chuid a tha e a’ toirt buaidh, agus tha sin ri fhaicinn anns na h-eisimpleirean a leanas: ’N Linnet 4a, Iad steach 14d, an siud measg 16b, Deigh dhol dhuit 20d, ’N coinnidh 23b, la an fhoghar ’g eiridh 46c 7c. Tha an dòigh-litreachaidh a’ leigeil fhaicinn anns an aon dòigh mar a thèid fuaimreag ghoirid a tha gun bhuille a chall eadar dà chonnraig mas e roimhear (air neo an lide tùsail dheth), mion-fhacal dàimheach, buadhair seilbheach no a leithid a tha ann: cia dòruinneach bha 11a, a dh’fheudas chuir 12b, ’N uair chaidh 12c, spot ’n do 28c, a shaighead [an] sas 37c, ni ghlanadh leis 39d, rud rinn dion 43a, dorus trocair ’bhaile dhian 48b.

Tha teasgadh ann am meadhan an fhacail ri fhaicinn ann an caochladh eisimpleirean: gun ghluas’d 5a, nach b’ urrt’ mearachd clò air ‘nach urr’nn’ 32a, cliuth’chadh 35c agus chuid’cheas 38b. A thaobh na fuaimreig còmhnaidh a bhios a’ nochdadh ri ar linn fhìn mar /ə/, /u/ no /i/, a rèir mar a thuit cùisean a-mach gu h-eachdraidheil, chan eil fuaimreag de leithid ga taisbeanadh idir san dàn, ged a tha am bàrd ag aithneachadh cruthan svarabhakti, seach gun dèan e comhardadh le cruthan svarabhakti eile, m.e. mairbh (/mari/ ann an dualchainnt ar linne) : dh’fhalbh 53c–d, agus an aon turas le fuaimreig ghoirid eachdraidheil a tha air a cur am fad: dh’fhalbh : bheairn 55a–b.

Tha fianais air mar a tha /rʹ/ caol air chall ann an cainnt an teags, mar a tha ri ar linn fhìn, anns na h-eisimpleirean a leanas: furach 7d, treor 9b, cuirs’ 10c, teachtar Dhe 17b, lasar 48d, a chobhar 55d, 56a; agus air mar a chaidh -n(-) sèimhichte caol is leathann a thoirt còmhladh: cathain 38a, baile dhian 48b, bhaile dhion 49c (ged a dh’fhaodadh na dhà mu dheireadh a bhith nan eisimpleirean den tuiseal ghinideach gun a’ chonnrag dheireannach a bhith air a dèanamh caol, mar bu chòir. Tha an -l- leathann anns an fhacal gleann air a bheilear eòlach ann an dualchainnt ar linne fhìn ri fhaicinn ann an do ghlann 13b; cuideachd -adh deireannach air a dhèanamh guthach ann an

[TD 194]

tuireadh ’n aite 1b agus chliuth’chadh’ n Ti 35c. Neo-ar-thaing nach fhaodar a bhith cinnteach gur ann mar /u/ a bha sin – agus -amh fhèin – ga fhuaimneachadh a chionn an litreachaidh ann an bu sheasadh cruaidh 8d, agus, gun teagamh, a’ chiad fhacal den ghrunnan a tha air an luaidh agam an sin. Bheirear an aire gu bheil fuaimreag àrd chùil ga dèanamh cruinn, san aon dòigh ri ar linn fhìn, air beulaibh suaithtich bhileil ghuthaich eachdraidheil, mar a tha na comhardaidhean a tha seo a’ soilleireachadh: taobh : (chlius’) 22c–d agus chraobh : (ùr) 27a–b.

A thaobh cruth-eòlais ghnìomhairean, tha seòrsa goirid den tràth chaithte ri thoirt fa-near le thig: thàn’ an uair 8c; agus aithnichear ann an iarraidh sibhs’ 40a gu bheil an 2ra iom. den mhodh àithneach -ibh ga fhuaimneachadh mar /i/, rud as aithne dhuinn ann an dualchainnt na 20mh linne.

’S e nì gu math neo-chumanta a bh’ ann cuideachd am measg a’ ghinealaich mu dheireadh san àite aig an robh a’ Ghàidhlig ga bruidhinn cruth air leth den ghinideach a bhith aca ann an ainmearan – mur an do ghabhadh ri leithid de chruth eachraidheil mar ainmneach, coim. leas[a], meal[a], salainn – ann am buadhairean, is anns an alt fhèin, agus ’s ann a tha sinn a’ faicinn ann an teags an òrain mar an ceudna mar a tha cruth nan tuiseal dùthchasach gan cur an àite a chèile: toiseach a’ bhliane (sic -e, ann an tiotal an dàin) ’n aite ceòl 1b, thonnaibh 16b (tonna chuan 14b), uair a bhreitheanas 14d, ’g iarraidh ’n t-ullachadh 24b, Bioball Dhia 12d, a mhealtainn sith is sonas buan 35b, na doirionn [doineann] ud 12d, a ghabhail tamh 56c. Tha e coltach gur e call a’ ghinidich seo ann an cainnt a’ bhàird fhèin, no aig sgrìobhaiche ionadail air choreigin a thàinig na dhèidh, as coireach gu bheil na h-eisimpleirean glun do mhathair 28b agus la an fhoghar 46c gan litreachadh mar a tha, air neo gu bheilear a’ dèiligeadh a-rithist ri /rʹ/ caol ga iompachadh na /r/ leathann. A thaobh thus’ bu thairis gnuis 25b, chan urrainnear a ràdh cò dhiubh ’s e teasgadh deiridh a-mhàin a th’ ann no cruth air leth den chruth choimeasach a tha

[TD 195]

air dhol à bith, mar a thachair am bitheantas ann an Gàidhlig a’ ghinealaich mu dheireadh. ’S e feart gu math cumanta ann an co-rèir a’ ghinealaich a bha seo ainmear a chur air chùl an ainmeir ghìomhairich aig a bheil e na chuspair, fiù nuair nach eil a’/ ag a’ tighinn roimhe, agus faodar aon eisimpleir de leithid a shònrachadh anns an teags: neart chum seinn a chliu gu h-ard 40b.

Anns an fharsaingeachd, mar sin, ma bha am bàrd a’ dèanamh oidhirp air greimeachadh, cho fada ’s a b’ urrainn dha, ri gnàthasan litreachail stèidhichte – rud air a bheil iomadach cruth ginidich eachdraidheil, maille ri trèithean dùthchasach gràmair eile feadh an teags, a’ toirt fianais – tha an coltas air gun robh e gu math deònach an dualchainnt aige fhèin a chur gu feum cuideachd airson na meadrachd. B’ ann airson sin cuideachd a bha innleachdan eile gan cleachdadh aige, m.e. an cùisear a chur air cùlaibh a’ chuspair no abairt cho-ghnìomhair: cha ruig fa dheoigh e 45d agus chaidh gu leir iad 32c, 56b. Tha aon eisimpleir againn anns an deachaidh an dòigh obrach seo ceàrr, .i. Do’m Criosd na bhunait slaint’ 36b. Tha e coltach gur e d’am bunait’ slàinte Crìosd a bh’ ann bho thoiseach, ’s òrdugh nam facal air atharrachadh a rèir a’ ghnàthas a chaidh ainmeachadh shuas, ach gun deachaidh ’na a chur ann aig an aon àm bho cho-abairt le bha agus aig a bheil an aon chiall: d’an robh Crìosd ’na bhunait slaint’. A thaobh ged air bith 37a, dh’fhaodadh e bhith gur e a tha an seo ro-cheartachadh de sheòrsa air choreigin.

’S e briseadh-dùil a th’ ann nach eil againn – ged as furasta tuigsinn carson – eisimpleirean bhon roinn phailt, ioma-sheòrsach ud, .i. faclan-iasaid bhon Bheurla Ghallda, gu h-àraid bhon tha Gàidhlig Mhachair Rois a’ seasamh ann an co-aghaidh fhìor inntinneach ris a’ chànan eile, ’s na dearbh fhaclan sin cho lìonmhor ann an cainnt na feadhna-aithris agam fhìn: coup ‘poll’, lorne ‘bròg’, slop ‘lèine’, peadaran ‘siùcairean’, stob ‘bioran’, tobha ‘ròpa’, tommy ‘buileann’ agus mar sin air adhart. Chan eil agam ri luaidh an seo ach An

[TD 196]

Tighearn’ a thug, sa ghabh air falbh 54c a tha na atharrais air ràdh ud a’ Bhìobaill, toirt air falbh (coim. Eòin 1: 29).

’S e tachartas gu math fortanach a bha ann, gun teagamh mar sin, gun do shocraich bàrd baile – agus chan e duine gun urrainn a bha ann dheth – mòr-thubaist nan coimhearsnach aige fhèin a chumail an cuimhne ann an riochd dàin, oir, nuair a rinn e siud, ’s ann a dh’fhosgail e uinneag àraid air saoghal agus eachdraidh an t-sluaigh a bha sin, is thug e seachad fiosrachadh a tha na chuideachadh le chèile gus cuid de na daoine fhèin a bha an sàs anns an tubaist aithneachadh agus dèanamh a-mach dè na naidheachdan anns a’ bheul-aithris aig a bheil bunait cuimseach ceart ann an cunntas eachdraidheil.

‘AN LINNET MHÒR’ – AN DÀN

An seo gheibhear an dàn, ‘An Linnet Mhòr’, air fad an dà chuid ann an litreachadh an latha an-diugh agus, ann an clò beag, sa chruth san deachaidh a sgrìobhadh le Artair Ros am meadhan na naoidheamh linn deug.

Chaidh Isbeil Anna a chlàradh a’ seinn eagrain dheth ris an fhonn, ‘Soraidh Slàn le Fionnairidh’, le Tormod MacLeòid (Caraid nan Gàidheal), agus chaidh an rann a leanas, a cho-fhreagras don cheathramh rann againne, a thar-sgrìobhadh leis an Oll. Colm Ó Baoill, am fear a dh’aithnich am fonn aig Isbeil Anna.

[Stabh ciùil]
’Linnet Mhòr bha siubhal a’ chuan,
thàinig i steach air oidhche ghruaim,
thàinig i steach air oidhche ghruaim is
thilg an stoirm a Chad’bol i.

[TD 197]

Fhuair sinn gairm a-nis gu bròn,
’s e th’ againn tuireadh ’n àite ceòl,
’s gach uile neach dan lèir ar dòigh
nis dèanadh bròn iad maille rinn.

Tha ’n duine truagh gach uile là
a’ dol air thuras dh’ionnsaigh bhàis,
’s gun fhios an t-àm an tèid e ’n sàs –
tha uair a bhàis am falach air.

Ach tinn no slàn, dar thig an uair,
thèid e dh’ionnsaigh ’n dachaigh bhuain,
’s mar sin a tha gach neach den t-sluagh,
air thuras luath gu bith-bhuantachd.

’N Linnet mòr bha siubhal a’ chuain,
thàinig i steach ri oidhche fo ghruaim,
is chaidh iomrall anns an dorch,
is thilg an stoirm i Chadabol.

Is dh’fhan i sin rè ùin’ gun ghluas’d
na soitheach brist’ sna creagaibh cruaidh;
is cuid a dh’fheuch ri togail suas,
’s cur air a’ chuan ’s bhith ’g obair leath’.

Ach dhiùlt i falbh dhaibh uair no dhà
is iad ga feuchainn le luchd-ceàird;
ach nuair a thàinig oidhch’ a’ bhàis,
siud ghabh i an sàl is dh’imich i.


1
THUAIR sinn gairm a nis gu bròn,
Se th’ againn tuireadh ’n aite ceòl,
’S gach uile neach d’an leir ar doigh
Nis deanadh bròn iad maille ruinn.

2
Tha ’n duine truagh gach uile la
A dol air thuras dh’ ionnsaidh bhais,
’S gun fhios an t-àm an teid e’n sàs –
Tha uair a bhais am folach air.

3
Ach tinn na slan, ’n tra thig an uair,
Theid e dh’ionnsaidh ’n dachaidh bhuain,
’S mar sin a tha gach neach do’n t-sluagh,
Air thuras luath gu bith-bhuantachd.

4
’N ‘LINNET’ mor bha siubhal a chuain,
Thainig i steach ri oidhche fo ghruaim,
Is chaidh iomrall anns an dorch,
Is thilg an storm i ’CHATABOL;

5
Is dh’ fhan i sin re uin’ gun ghluas’d,
Na soitheach brist’ ’sna cragaibh cruaidh;
Is cuid a dh’ fheuch ri ’togail suas,
’S cuir air a chuan ’s bhi ’g obair leath.

6
Ach dhiult i falbh dhoibh uair na dha,
’S iad ga feuchainn le luchd-ceard;
Ach ’nuair a thainig oidhch’ a bhais,
Sud ghabh i ’n sàl is dh’ imich i;

[TD 198]

Is ged bha àireamh mhòr air bòrd
ga tarraing suas gu Bail’ an Todhair,
dh’fhalbh i uath’ gun stiùir, gun seòl,
is cha bu deòin leath’ fuireach dhaibh.

Oir cheadaich Dia, san Fhreastal chruaidh,
dhi dol san turas ud gu luath,
oir ruith an ùin’ is thàin’ an uair
’s bu sheasamh cruaidh gun teagamh e

Don t-seachdnar a bha air bòrd,
’s bh’ air am fàgail siud gun treòir,
is gun dol às ac’ on a’ bhàs
a b’ fhaid’ na bàrr nan crannagan.

Is iad gun sùil a ghabhadh truas,
no stiùir a thionndadh i mun cuairt,
ach ruith a cùrs’ le doineann tuath
leò dh’ionnsaigh ’n uaigh sna chaidil iad.

Cia dòrainneach bha leabaidh ’m bàis,
sna piantaibh geur ud dol an sàs,
dar bha i gabhail steach an t-sàil
thuc’ anns gach àit ’n robh briseadh oirr’!

Air pian nan daoine ud san àm
cò a dh’fhaodas chur an cainnt,
nuair chaidh ’m fàgail anns an oidhch’
ri aghaidh ghairbh na doineann ud?


7
Is ge d’ bha aireamh mhor air bord,
Ga tarruing suas gu BALINTORE,
Dh’ fhalbh i uath gun stiur gun seòl,
Is cha bu deoin leath’ furach dhoibh.

8
Oir cheadaich DIA, ’san fhreusdal chruaidh,
Dhi dol san turas ud gu luath,
Oir ruith an uin’ is than’ an uair,
’S bu sheasadh cruaidh gun teagamh e.

9
Do ’n t-seachdnar a bha air bòrd,
’S bh’air am fagail sud gun treòr,
Is gun dol as ac’ o na bhàs
’B ’fhaid na barr na’n crannagan.

10
Is iad gun suil a ghabhadh truas,
Na stùir a thionndadh i m’an cuairt,
Ach ruith a cuirs’ le doirionn tuadh,
Leo dh’ ionnsaidh ’n uaigh ’sna choidil iad.

11
Cia dòruinneach bha leabaidh ’m bàis,
’S na piantaibh geur ud dol an sàs,
’N tra bha i gabhail steach an t-sàil
H-uc’ anns gach ait ’n robh briseadh oir!

12
Air pian nan daoine ud san àm
Co a dh’ fheudas chuir ’an cainnt?
’N uair chaidh ’m fagail anns an oidhche
Ri aghaidh ghairbh na doirionn ud.

[TD 199]

B’ e an t-àm san uair ud àm a’ chràidh
dar chaidh i steach do ghleann a’ bhàis,
’s gun acair aic’ a rachadh ’n sàs
’s gun chàball bàis a chumadh i!

Cia uabhasach bha dhaibh san uair,
is tonna a’ chuain ag èirigh suas,
dar thugadh leis na sruthaibh luath
iad steach gu uair a’ bhreitheanais!

Gun chaladh ac’ no baile dìon
’s an neart air fàilneachadh gu lèir,
’s gun chomas teichidh ac’ on uair,
’s ann thugadh buaidh sna tuiltean orr’.

Och, a Bhàis, b’ an-iochdmhor cruaidh
thu ann an siud ’m measg thonnaibh ’chuain
dar chuir thu ort do chlogaid chruaidh
is thilg gun truas do shaighead annt’.

Cò e a theicheas às uait fhèin?
Oir ’s tu òglach ’s teachdair’ Dhè;
’s dar thig an t-àm a dh’òrdaich E
do chlaidheamh geur ort crioslaichidh.

Is thèid thu siud a-mach nan dèidh
’s bheir thu mar eun iad bhàrr an t-slèibh’,
’s duine cha làmhaich às do dhèidh
dar bheir thu dhachaigh ’m foghar leat.


13
Be ’n t-àm ’s an uair ud àm a chraidh,
’N trath chaidh i steach do ghlann a bhàis,
’S gun acair aic’ a rachadh ’n sàs,
’S gun chàbul bàis a chumadh i!

14
Cia uabhasach bha dhoibh san uair,
Is tonna ’chuan a ’g éiridh suas,
’N trath thugadh leis na sruthaibh luath
Iad steach gu uair a bhreitheanas!

15
Gun chaladh ac’ na baile dian,
’S an neart air failneachadh gu leir,
’S gun chomas teicheadh ac’ o’n uair,
’S ann thugadh buaidh ’sna tuiltean orr’.

16
Och, a Bhais! b’ an-iochdmbor cruaidh
Thu ann an sud measg thonnaibh ’chuan,
’N trath chuir thu ort do chlogaid cruaidh,
Is thilg gun truas do shaighead annt’.

17
Co e a theicheas as uait fein?
Oir ’s tu oglach ’s teachdar Dhe;
’S ’n trath thig an t-àm a dhorduich e,
Do chlaidheamh geur ort crioslaichidh.

18
Is theid thu sud a mach nan déigh,
’S bheir thu mar eun iad ’bhar an t-sléibh,
’S duine cha lamhaich as do dheigh,
’N tra bheir thu dhachaidh ’m foghar leat.

[TD 200]

Fhionnlaigh Thàlaich, dhuine shuairc,
’s duilich liom gun deach thu uainn:
cò theireadh ’m measg an t-sluaigh
gun robh an uair cho fagas dhuit?

Duine tapaidh, sultmhor, treun
led chaitheamh-beatha glan ’s deagh-bheus,
’s na coimhearsnaich ga chur an cèill
deagh dhol dhuit fhèin san turas ud.

On turas ud cha phill thu rìs:
’s ann bha i dhuits’ na turas sgìth;
ach ma fhuair thu fear do shìth
chaidh crìoch dhuit air an trioblaid.

Iain Mhor’air thairis chaomh,
’s mòr bh’ annad fhèin do ghaol,
’s tha fàile cùbhraidh dhe do chliù-s’
nis air gach taobh air aithris ort.

Chaidh thu mach le neart is slàint’
’n coinneimh cathan geur a’ bhàis,
gun fhios gus an d’ ràinig thu an t-àit’
’s gun do shàth e siud a shaighead ort.

Ciamar thigeadh dhuinn gach uair
bhith ’g iarraidh ’n ullachaidh o shuas
’s na neart-s’ gum faigheadh sinn a’ bhuaidh,
’s gun fhios cia ’n uair an tachair e.


19
Fhionnlaidh Thalaich, dhuine shuairc!
’S duilich leam gu’n deach thu uainn:
Co theireadh ’measg an t-sluaigh,
Gun robh an uair cho fogus dhuit!

20
Duine tapaidh, sultmhor, tréun;
Le d’ chaithe-beatha glan ’s deadh bhéus;
’S na coimhearsnaich ga chuir an céil,
Deigh dhol dhuit fein san turas ud.

21
O’n turas ud cha phill thu rìs,
’S ann bha i dhuits’ na turas sgì;
’S ach ma fhuair thu fear do shìth,
Chaidh crioch dhuit air an trioblaid.

22
Iain Mhorair, thairis, chaomh!
’S mor bh’ annad fein do ghaol,
’S tha fáile cùbhraidh dheth do chlius’
’Nis air gach taobh air aithris ort,

23
Chaidh thu mach le neart is slaint’,
’N coinnidh cathan geur a bhàis,
Gun fhios gus an d’ rainig thu an t-ait’,
’S gun do shàth e sud a shaighead ort.

24
Cia mar thigeadh dhuinn gach uair
Bhi ’g iarraidh ’n t-ullachadh o shuas!
’S na nearts’ gum faigheadh sinn a bhuaidh,
’S gun fhios cia ’n uair an tachair e.

[TD 201]

Dhòmhnaill Mhor’air ’n aodainn chiùin,
cò na thus’ bu tairis gnùis?
Cha chuir mi ’n cèill ort air do chùl
ach sin ’n do ghnùis a chunnaic mi.

’S bha do cheuma glan da rèir
le beusan grinn, gun idir beud,
’s gus an tàinig oidhch’ a’ bhàis
bha ’n àilleachd ud ri fhaicinn ort.

Iain Tarail, ’n gasan ùr
bha a’ fàs gu dìreach suas mar chraoibh,
cha d’ fhàg thu mì-chliù air do chùl
a’ dol o ùin’ gu bith-bhuantachd.

Alaidh Mhorair, ’m meangan òg,
o ghlùin do mhàthar fhèin gu bòrd,
bha thus’, mar-aon, gun spot ’n do chòt’
dar chaidh thu leòs’ an turas ud.

’S ged nach b’ eòl dhomh idir càch
gu cliù thoirt orr’ an dèidh am bàis,
’s e tha ’n coimhearsnaich uil’ ag ràdh,
‘Air chàch nach robh air dheireadh iad.’

Cha bhunait slàint’ dhaibh siud deagh chliù
le bhith ga aithris air an cùl,
ach b’ fheàrr gum bitheadh na h-uile dhiubhs’,
dam buin deagh chliù is teisteanas,


25
Dhomhail Mhorair ’n eudain chùin!
Co na thus’ bu tairis gnuis?
Cha chuir mi ’ceil ort air do chul
Ach sin ’n do ghnuis a chunnaic mi.

26
’S bha do cheuma glan do reir,
Le beusan grinn, gun idir beud,
’S gus an d’ thanaig oidhche’ bhais,
Bha ’n ailleachd ud ri fhaicinn ort.

27
Iain Tarail, ’n gasan ùr!
Bha fas gu dìreach suas mar chraobh;
Cha d’ fhag thu mi-chliu air do chul,
Aig dol o uin gu bith-bhuantachd.

28
Alidh Mhorair, meangan òg!
O ghlun do mhathair fein gu bòrd,
Bha thus maraon gun spot ’n do chot
Trath chaidh thu leos an turus ud.

29
’S ged nach b’ eòl dhomh idir cách,
Gu cliu thoirt orr’ an déigh am bais,
Se tha’n coimhearsnaich uil’ ag radh,
‘Air chach nach robh air dheireadh iad.’

30
Cha bhunait sláint’ dhoibh sud deadh chliù,
Le bhi ga aithris air an cùl;
Ach b’ fhearr gum bitheadh na h-uile dhius’
Do’m buin deadh chliu is teisteanas.

[TD 202]

Ach dòchas ann an Dia nan Gràs
gun d’ fhuair le cuid dhiubh bunait slàint’
bha seasmhach dhaibhs’ aig oidhch’ a’ bhàis
’s nach d’ fhàillnich anns na tuiltibh iad.

’S ged nach b’ urrainn dhaibh ump’ uil’ a ràdh
gun d’ fhuair nan anmaibh fhèin iad gràs,
chaidh gu lèir iad tron a’ bhàs
o chleachda’ chàch bha maslach.

Ach Dia, am breitheamh s’, b’ àm gu leòr
nuair chaidh ’m fàgail siud air bòrd,
’n ùin’ a bha iad fhathast beò,
an sin bha a thròcair’ comasach.

Shaor e an gadaich’ air a chrann
’s e air a thàirngneachadh gu teann:
dar chuir am bàs a shaighead ann
air ball a fhuair e an turas ud –

Gu dol a-steach don lùchairt shuas
a mhealtainn sìth is sonas buan
’s a chliùth’chadh ’n Tì thug dhàsan buaidh
is, anns an uair ud, teasairginn.

Is sona dhaibhse aig uair a’ bhàis
dom bu Crìosd a’ bhunait slàint’;
’s beannaichte, uime sin, gu bràth
na gheibh am bàs sa charraig ud.


31
Ach dochas ann an Dia nan grás
Gun d’ fhuair le cuid dhiu bunait slaint’,
Bha seasmhach dhoibhs’ aig oidhch’ a bhais,
’S nach d’ fhailnich anns na tuiltibh iad.

32
’S ged nach b’ urrt’ ump’ uil’ a gh’radh,
Gun d’ fhuair na’n anmaibh fein iad gras;
Chaidh gu leir iad troimh na bhas,
O chleachda’ chach bha maslach.

33
Ach Dia, am breitheamhs’, b’ am gu leòr,
’N uair chaidh ’m fagail sud air bòrd,
’N uin a bha iad fathast beò,
An sin bha throcair comasach.

34
Shaor e ’n gaduich air a chrann,
’S e air a thairneachadh gu teann,
’N tra chuir am bàs a shaighead ann
Air ball do fhuair e ’n turus ud –

35
Gu dol a steacb don luchairt shuas,
A mhealtainn sith is sonas buan,
’S a chliuth’chadh ’n Ti thug dhasan buaidh,
Is anns an uair ud teasairginn.

36
Is sona dhoibhs’, aig uair a bhais,
Do ’m Criosd na bhunait slaint’;
’S beannaicht’, uime sin, gu brath,
Na gheibh am bas sa charaig ud.

[TD 203]

Oir, ciod air bith an uair no an t-àit’
anns an coinnich riùs’ am bàs,
dar chuireas e a shaighead ’n sàs
bidh làth’reachd Chrìosd dol maille riù.

’S ged fhaod na cathan ud bhith cruaidh,
dar chuid’cheas Gaisgeach Treun nam Buadh,
bheir E mach dhaibh siud a’ bhuaidh
mar fhuair E fhèin na fhulangas.

’S bheir E dhaibh bhith seinn na buaidh
’n tìr na fìreantachd tha shuas
air clàrsaich ghrinn, ’s gun bhriseadh teud,
’s gach deur o ’n sùil nì ghlanadh leis.

Iarraibh sibhs’, a chlann nan gràs,
neart chum seinn a chliù gu h-àrd,
fhad ’s tha neart is là is slàint’,
’s do chàch gun tabhair eisimpleir.

Chan eagal dhuibhs’ oir gheibh sibh ’bhuaidh,
ged fhaod na cathan ud bhith cruaidh,
air bàs is ifrinn ’s air an uaigh
’s an truaillidheachd tha maille ribh.

Cliùthaichibh, uime sin, gu h-àrd
sna h-aibhntibh teinnteach neart a ghràis!
Oir ged tha chathair shuas gu h-àrd
bidh ghàirdean treun toirt cobhair dhuibh.


37
Oir, ged air bith an uair n’an tait’
Anns an coinnich rius’ am bas,
’N tra chuireas e a shaighead sas,
Bith’ larachd Chriosd dol maille riu.

38
’S ged fheud na cathain ud bhi cruaidh,
’N tra chuid’cheas Gaisgeach treun nam buadh,
Bheir E mach dhoibh sud a bhuaidh,
Mar fhuar E fein na fhulangas.

39
’S bheir E dhoibh bhi seinn na buaidh,
’N tìr na fireantachd thu shuas,
Air clarsaich ghrinn, ’s gun bhriseadh teud,
’S gach deur o’n suil’ ni ghlanadh leis.

40
Iarraidh sibhs’, a chlann nan gras,
Neart chum seinn a chliu gu h-ard,
Fhad ’s tha neart, is la, is slaint,
’S do chach gu’n d’thabhair eiseamplair.

41
Cha’n eagal dhuibhs’, oir gheibh sibh ’bhuaidh,
Ged fheud na cathain ud bhi cruaidh,
Air bas, is ifrinn, ’s air an uaidh,
’S an truaillidheachd tha maille ribh.

42
’Cliuthaichibh uime sin gu h-ard,
’S na h-aimh’ntibh teinndeach neart a ghrais,
Oir ged ’tha chathair shuas gu h-ard,
Bith’dh ghairdean treun toirt cobhair dhuibh.

[TD 204]

’S e siud rinn dìon dhaibh anns gach linn
ri aghaidh uisgibh mara ’s tuinn,
le Es’ bhith ’n-còmhnaidh air an crann
gan stiùireadh anns na tuiltibh ud.

’S lìonmhor trioblaid clann nan gràs
o là an ath-bhreith dh’ionnsaigh ’m bàis,
ach ast’ air fad nì Dia nan Gràs
gu sàbhailt’ ’n stiùireadh dhachaigh leis.

Ach cia truagh tha neach gun Chrìosd
ann an glacaibh ’bhàis ’s don uaigh dol sìos!
Gu dearbh, an tuil nan uisgibh mòr,
cha ruig fa-dheòidh e ’n caladh ud.

Oir ’s uisge domhain siud is dorch,
sruthaibh Iòrdain atmhor borb,
an latha an fhoghair ’g èirigh garbh
’s an t-iasg marbh cha shnàmh se thairis air.

Ach ’s ann a bheir an sruth e sìos
gu cuan na sìorraidheachd gun chrìoch,
’s a dh’ionnsaigh ’chnuimh bhios dhàs’ mar phian
’s fo thuiltibh dian na corraich’ ud.

Sibhs’ tha a’ cluinntinn Bìoball Dhia,
teichibh dh’ionnsaigh ’bhaile dhìon
mun dòirt na tuiltibh oirbh a-nuas
is greim gun dèan an lasair oirbh.


43
’S e sud rinn dion dhoibh anns gach linn,
Ri aghaidh uisgibh mar’ is tuinn,
Le Es’ bhi ’n comhnuidh air an crann,
Ga’n stiuradh anns na tuiltibh ud.

44
’S lionmhor trioblaid clann nan gras,
O la an ath-bhreith dh’ionnsaidh ’m bais;
Ach asd air fad ni Dia nan gras
Gu sabhailt ’n stiuradh dhachaidh leis.

45
Ach cia truagh tha neach gun Chriosd!
Ann an glacaibh bhais ’s don uaigh dol sios,
Gu dearbh ’an tuil nan uisgibh mòr
Cha ruig fa dheoigh e ’n caladh ud,

46
Oir ’s uisge domhain sud is dorch,
Sruthaibh Iordan atmhor, borb,
’An la an fhoghar ’g eiridh garbh,
’S an t-iosg’ marbh cha shnamh se thairis air;

47
Ach ’s ann a bheir an sruth e sios
Gu cuan na siorruitheachd, gun chrioch,
’Sa dh’ionnsaidh chnuimh bhiths dhas’ mar phian
’S fo thuiltibh dian na corruich ud.

48
Sibhs’ tha cluintinn Biobull Dhia,
Teichibh dh’ionnsaidh ’bhaile dhian,
Mu’n doirt na tuiltibh oirbh a nuas,
Is greim gun dean an lasar oirbh.

[TD 205]

Mun tig an t-àm ud oirbh gu dian
mar mhnaoi ri saothair ann am pian
’s doras tròcair’ ’bhaile dhìon
gu sìorraidh air dhruideadh oirbh!

Cia cho goirid ’s dh’fhaodas ùin’
sibhs’ a thoirt don dachaigh bhuan,
mar Fhionnlagh Tàlach chaidh don eug
’s a cho-luchd-dreuchd bha maille ris.

Dh’fhàg am mnathan pòst’ ’s an clann
’s an co-luchd-eòlais anns an àm,
an saoghal is an làn a bh’ ann
’s bu teann a ghabh an turas leò.

Bhriseadh siud an ceangal dlùth
ri anam ’s corp an tìr nam beò
’s bh’ eadar an clann ’s am mnathan pòst’,
’s bu bhrònach àm an dealachaidh.

’S na pàrantan on deach an clann,
bu ghoirt dhuibh ’n dealachadh a bh’ ann,
an siud a’ caoineadh ur cuid mairbh
a dh’fhalbh uaibh air an turas ud.

Gun tugadh e dhuibhs’ gu lèir ri ràdh
mar thubhairt Iòb an là a chràidh,
‘An Tighearn’ a thug ’s a ghabh air falbh,
’s ainm-san gun robh beannaichte!’


49
M’an d’thig an t-am ud oirbh gu dian,
Mar mhnaoi ri saothair ann am pian,
’S dorus trocair ’bhaile dhion
Gu siorruith air dhruideadh oirbh,

50
Cia cho ghoirid ’s dh’ fheudas ùin
Sibhs’ a thabhairt do’n dachaidh bhuan!
Mar Fhionnlaidh Talach chaidh do’n eug,
Sa cho-luchd-dreuchd bha maille ris.

51
Dh’ fhag am mnathan pòsd ’s an clann,
’S an co-luchd-eolais anns an am,
An saoghal, is an lan a bh’ ann,
’S bu teann a ghabh an turus leo.

52
Bhriseadh sud an ceangal dluth
Ri anam ’s corp an tìr nam beò’
’S bh’ eadar an clann ’s am mnathan pòsd,
’S bu bhronach am an dealaichidh.

53
’S na parantan o’n deach an clann,
Bu ghoirt dhuibh ’n dealachach a bh’ ann;
An sud a còaineadh ur cuid mairbh,
A dh’fhalbh uaibh air an turus ud.

54
Gun d’thugadh e dhuibhs’ gu leir ri gh’radh
Mar thubhairt Iob ’an la a chraidh,
‘An Tighearn’ a thug, sa ghabh air falbh,
’S ainm’san gun robh beannaichte.’

[TD 206]

Gun seas e dhuibhs’ ’n àit’ na dh’fhalbh
’s gun dèan e suas dhuibh siud a’ bheàirn
a rinneadh anns an Fhreastal shearbh
nuair a dh’fhalbh a chobhair uaibh!

A’ chobhair ud cha phill gu bràth,
oir chaidh gu lèir iad dh’ionnsaigh ’n àit’,
gu bith-bhuantachd a ghabhail tàmh
dar thug am bàs dhuibh sumanadh.

A’ CHRÌOCH


55
Gun seas e dhuibhs ’n ait’ na dh’ fhalbh,
’S gun dean e suas dhuibh sud a bheairn
A rinneadh anns an Fhreasdal shearbh,
’N uair a dh’ fhalbh a chobhar uaibh.

56
A chobhar ud dha phill gu brath,
Oir chaidh gu leir iad dh’ionnsaidh ’nait –
Gu bith-bhuantachd a ghabhail tamh,
’N trath thug am bas dhoibh sumanadh.

A CHRIOCH.

[TD 207]

LIOSTA NAN CLÀRAIDHEAN

’S ann bho chlàraidhean an fhir-dheasachaidh a chaidh Naidheachdan 1–151 a thar-sgrìobhadh. An àite sam bith far an tugadh lethbhreac de chlàradh do Thomhas Cànan-eòlais na h-Alba (LSS), Oilthigh Dhùn Èideann, tha luaidh air sin san liosta a leanas.

1	LSS892				32	09.77.07
2	LSS892; 09.77.10			33	LSS892
3	LSS892				34	LSS890; 09.75.03; 05.79.01
4	09.77.05				35	LSS898
5	09.75.09				36	LSS898
6	LSS892; 09.77.05; 05.79.01		37	09.75.05
7	09.75.10				38	09.75.07
8	09.75.01				39	LSS891
9	LSS890; 05.79.02			40	LSS890
10	LSS898; 09.77.03; 09.77.07		41	LSS891
11	LSS898; 09.77.03; 09.77.07		42	09.77.05
12	LSS893				43	LSS892; LSS898
13	LSS890; LSS898; 09.75.01		44	09.77.02
14	09.75.03				45	05.79.02
15	09.75.02				46	09.75.01
16	05.79.02				47	09.75.01
17	05.79.02				48	05.79.02
18	09.75.03				49	09.75.05
19	LSS890; 09.75.01			50	05.79.01
20	09.77.01				51	LSS898; 05.79.03
21	LSS890; LSS898			52	05.79.01
22	09.77.02				53	LSS892; 09.75.02; 09.75.03
23	09.77.01				54	09.77.01; 05.79.02; 05.79.03
24	09.77.05				55	09.77.06
25	09.77.05				56	09.75.09; 09.77.01; 05.79.02
26	LSS892; 09.75.04			57	LSS891; 09.77.05
27	09.75.09; 05.79.02			58	LSS898; 09.77.06
28	LSS892				59	LSS898
29	LSS893				60	09.75.12
30	LSS892				61	09.77.01
31	09.75.03				62	09.77.06

[TD 208]

63	05.79.02				108	LSS892; 09.77.01
64	09.75.05				109	LSS898
65	09.75.01				110	09.75.05
66	09.75.01				111	LSS893
67	09.77.01; 05.79.01; 05.79.03		112	09.77.01
68	09.77.02, 09.77.05			113	09.75.11
69	LSS890; 05.79.01			114	09.75.11
70	05.79.01				115	LSS891; 09.75.05
71	09.77.02				116	LSS891; 09.77.01
72	09.77.06				117	09.77.02
73	LSS898; 05.79.03			118	05.79.02
74	09.75.11				119	09.77.02
75	09.75.02				120	LSS895
76	09.77.01				121	LSS895
77	09.77.06				122	09.75.05
78	09.75.03				123	LSS890; 09.75.05; 09.75.09
79	09.75.03; 09.77.02			124	LSS891
80	09.77.01				125	09.75.12; 05.79.03
81	05.79.01				126	09.75.03
82	05.79.02				127	LSS890, 09.75.06
83	09.77.06				128	LSS891
84	LSS898; 05.79.03			129	LSS890
85	09.75.09				130	09.77.01
86	09.75.02				131	LSS893
87	09.75.09; 09.75.10			132	09.75.02
88	09.77.02				133	05.79.03; 09.77.10
89	09.75.02				134	09.75.01; 09.75.02
90	09.77.10				135	09.75.03; 09.75.05
91	09.77.02				136	09.75.09
92	09.77.06				137	09.75.12; 09.77.01
93	09.77.06				138	05.79.02; 09.77.06
94	09.75.06				139	05.79.01
95	09.75.06				140	09.75.02
96	09.77.01				141	09.75.03
97	09.77.01				142	LSS893; 09.75.03; 09.77.02;
98	09.77.01; 09.77.02				05.79.03
99	LSS898				143	09.75.02
100	09.75.02				144	09.75.03; 09.75.12
101	09.75.01; 09.77.01; 05.79.01		145	09.75.10
102	09.77.01				146	09.75.12; 05.79.01
103	LSS892; 09.75.03; 09.75.05		147	09.77.01; 05.79.02
104	09.75.06				148	09.75.05
105	09.77.09				149	09.75.05; 09.77.11
106	LSS898; 09.75.06			150	09.77.06
107	09.75.01				151	09.77.11

[TD 209]

CLÀR NAN LEABHRAICHEAN

<eng>Anson, P. F. (1950), Scots fisherfolk, Edinburgh.
Auld, Rev. A. (1868), Ministers and men in the far north, Wick.
Black, R. (2005), The Gaelic otherworld, Edinburgh.
Cameron, I. (1928), A Highland chapbook, Stirling.
Campbell, J. G. (1902), Witchcraft and second sight, Glasgow.
Campbell, J. L. (1975), A collection of highland rites and customs, Cambridge.
Chambers (1997): Macleod, I., Martin, R., agus Cairns, P. (luchd-deas.), Scots Super-mini dictionary, Edinburgh.
de Bhaldraithe, T. (1953), Gaeilge Chois Fhairrge, Baile Átha Cliath.
Dorian, N. C. (1974), ‘Gaelic proverbial lore in Embo village’, Scottish Gaelic Studies 18, 17–126.
——— (1978), East Sutherland Gaelic, Dublin.
——— (1985), The tyranny of tide, Ann Arbor.
——— (2000), ‘Place-name rhymes’, Tochar 56 (Samhradh 2000), 412.
Dwelly, E. (1977, ciad chlò 1901–11), The illustrated Gaelic-English Dictionary, Glasgow.
Gregor, W. (1881), Notes on the folklore of N. E. Scotland, London.
Gunn, A., agus MacKay, J. (1897), Sutherland and the Reay country, Glasgow.
Hampshire, H. C. (1961), They called it an accident, London.
Hughes, A. J. (1998), Robert Shipboy MacAdam (1808–95): his life and Gaelic proverb collection, Belfast.
Kennedy, Rev. J. (1861, 2rna deas.), The days of the fathers in Ross-shire, Edinburgh.
LAS: Linguistic Atlas of Scotland, Scots Section, leabh. II (1977), deas. J. Y. Mather, London.
Macdonald, C. (1947), Croft and ceilidh, Edinburgh.
MacDonald, D. (gun bhliadhna), Tales and traditions of the Lews, Edinburgh.
Macdonald, J., agus Gordon, A. (1971), Down to the sea, Aberdeen.
MacDonald, T. D. (1926), Gaelic proverbs and proverbial sayings, Stirling.

[TD 210]

MacFhearguis, C. (1976), Hiort far an do laigh a’ ghrian, Steòrnabhagh.
MacGregor, A. (1937, 5mh deas.), Highland superstitions, Stirling.
MacInnes, J. (1951), The evangelical movement in the Highlands of Scotland: 1688–1800, Aberdeen.
MacIlleathainn, I., agus NicPhàil, M. (2005), Seanfhacail is seanchas, Steòrnabhagh.
MacKay, R. J. [gun bhliadhna], Old days in a Highland fishing village, Aberdeen.
MacKenzie, D. A. (1935), Scottish folk-lore and folk life, London agus Glasgow.
Mackenzie, W. (1930 agus 1934; deas. Maclean, A., 1995), Old Skye tales: traditions, reflections and memories, Portree.
MacLagan, R. C. (1902), The evil eye in the western Highlands, London.
Maclean, D. (1913), The spiritual songs of Dugald Buchanan, Edinburgh.
Maclean, J. (1895), Historical and traditional sketches of Highland families and of the Highlands, Inverness.
MacLeòid, C. I. M. (1970), Bardachd á Albainn Nuaidh, Glaschu.
MacLeod, D. (2005), Muir is tìr, Steòrnabhagh.
MacLeod, N. (gun bhliadhna), Reminiscences of a Highland parish, London.
MacRae, N. (1908), Highland second sight, Dingwall.
Mag Uidhir, S. (1956), Maith thú, a Mhicí, Béal Feirste.
Marwick, E. W. (1975), Folklore of Orkney and Shetland, London.
Miller, H. (1835, ath chlò 1999), Scenes and legends of the north of Scotland, Edinburgh.
Mitchell, M. (gun bhliadhna), Marbh-rann air daonaibh chaith dhith air bord soitheach briste [7c] le Artar Ross ann an Sgire na Manachainn, Inverness.
Napier, J. (1879, ath chlò 1976), Folk-lore: or superstitious beliefs in the west of Scotland, Paisley.
Neat, T (1996), The summer walkers: travelling people and pearl-fishers in the Highlands of Scotland, Edinburgh.
Nicholson, A. (ciad chlò 1881, deas. ùr le MacInnes, M., 1951), A collection of Gaelic proverbs and familiar phrases, Edinburgh.
Nicholson, E. W. B. (1897), Golspie: contributions to its folklore, London.
NicNèill, Catrìona (1992), Mo bhrògan ùra, Glaschu.

[TD 211]

Ní Dhuibhne, É. (1993), ‘“The old woman as hare”, structure and meaning in an Irish legend’, Folklore 104, i agus ii, 77–85.
Ó Baoill, A. (1992), Fiach fánach: díolann [recte díolaim] aistí as An tUltach, Baile Átha Cliath.
Ó Canainn, A., Ó Cuinn, C., agus Watson, S. (1990), Scian a caitheadh le toinn, Béal Feirste.
Ó Catháin, S. (2001), Northern lights: following folklore in north-western Europe, Dublin.
Ó Duilearga, S. H. (1981), Seán Ó Conaill’s Book (air eadar-theangachadh le Máire MacNeill), Dublin.
Ó Heochaidh, S. (1955), Sean-chainnt Theilinn, Baile Átha Cliath.
Ó Máille, T. S. (1948), Sean-fhocla Chonnacht i, Baile Átha Cliath.
——— (1952) Sean fhocla Chonnacht ii, Baile Átha Cliath.
Ó Muirgheasa, É. (1976, deas. ùr le Ó hUrmoltaigh, N., ciad chlò 1907) Seanfhocail Uladh, Baile Átha Cliath.
Ó Murchú, M. (1989), East Perthshire Gaelic, Dublin.
Ó Suilleabháin, S. (1944), ‘Ainmneacha méaranna na láimhe’ an O’Brien, S. (deas.), Measgra i gCuimhne Mhichíl Uí Chléirigh, Baile Átha Cliath, 165–80.
O’ Rahilly, T. F. (1922), A miscellany of Irish proverbs, Baile Átha Cliath.
O’ Rahilly, T F. (1926), Dánta Grádha, Corcaigh.
Orkneyinga saga (1978), Orkneyinga saga: the history of the Earls of Orkney, eadar-theangachadh maille ri ro-ràdh le Pálsson, H., agus Edwards, P., London.
Polson, A. (1932), Scottish witchcraft lore, Inverness.
Quiggin, E.C. (1906), A dialect of Donegal, Cambridge.
Ramsay, A. (1975 deas. ùr, ciad chlò 1750), A collection of Scots proverbs, Edinburgh.
Robertson, R. M. (1964), More Highland folktales, Edinburgh is London.
Ross, A. (1976), The folklore of the Scottish Highlands, London.
Seaboard Community News, air a fhoillseachadh leis an Seaboard Community Development Group, Balintore, Ross-shire.
Shaw, Margaret F., (1977), Folksongs and folklore of South Uist, Oxford.
Sinclair, A. (1875), Reminiscences of the life and labours of Dugald Buchanan with his spiritual songs, Edinburgh.

[TD 212]

Skinner, J. agus M. (2001), ‘Like the royal families of Europe’ – a study of the surnames of Hilton, Balintore and Shandwick (1691–1891) [pàipear-rannsachaidh a tha gun fhoillseachadh], Tain.
SND: Scottish National Dictionary (1971), Edinburgh.
Steven, M. (1995), Parish life in eighteenth-century Scotland: a review of the Old Statistical Account, Aberdeen.
Stewart, Rev. A. (1883), Nether Lochaber, Edinburgh.
Stockman, G. (1974), The Irish of Achill, Belfast.
Swire, Otta, F. (1966), The Outer Hebrides and their legends, Edinburgh agus London.
Taylor, W. (1882), Researches into the history of Tain earlier and later, Tain.
Temperley, A. (1977), Tales of the north coast, London.
Thomson, D. S. (1983), The companion to Gaelic Scotland, Oxford.
Ua Maoileoin, P. (1984), deas. ùr de Ó Siochfhradha, P. [‘An Seabhac’], Seanfhocail na Muimhneach (ciad chlò 1926), Baile Átha Cliath.
Wagner, H., agus Ó Baoill, C. (1969), Linguistic atlas and survey of Irish dialects IV, Dublin.
Warrack, A., agus Grant, W. (1911), Chambers Scots dictionary, Edinburgh.
Warrack, A. (1988), The Scots dialect dictionary, Edinburgh.
Watson, S. (2000), ‘The “personal” numeral category in the Goidelic branch of Celtic’, Dialectologica et Geolinguistica 8, 69–81.
——— (2001), ‘Deascán ábhair thraidisiúnta ó Oirthear Rois’, Béaloideas 69, 145–58.
——— (2001a), ‘Proverbs and traditional sayings from Easter Ross’, ann an Ó Catháin (2001), 342–61.
——— (2002), ‘’N Linnet Mór: a window on language and community in 18th century Easter Ross’, Scottish Language 21, 43–59.
——— (2003), ‘Saoghal Bana-Mharaiche: oral accounts of life in an Easter Ross fisher community (Part 1)’ Béaloideas 71, 75–216.
——— (2004), ‘Saoghal Bana-Mharaiche: oral accounts of life in an Easter Ross fisher community (Part 2)’, Béaloideas 72, 99–218.
Wentworth, R. (2003), Faclan is abairtean à Ros an Iar, Inbhir Nis.
Williams, N. (1979), Dánta Mhuiris Mhic Dháibhí Dhuibh Mhic Gearailt, Baile Átha Cliath.
Wood, G. W. (1894), ‘On the classification of proverbs and sayings of the Isle of Man’, Folklore 5, 229–74.<gai>

[TD 213]

LÀTHRAICHEAN-LÌN

<eng>(1) www.bbc.co.uk/scotland/alba/foghlam/learngaelic/litir/pdf/031_040/litir_037.pdf — 15 Faoillteach 2007.
(2) www.bbc.tv/scotland/alba/tbh/beulchainnt/pdf/cabc.pdf — 15 Faoillteach 2007.
(3) www.mod.uk/consultations/maritime_graves/controlled_sites — 5 Iuchar 2004.
(4) www.fettes.com/scotsatwar/AZindex/n/natal — 5 Iuchar 2004.
(5) www.probertencyclopaedia.com — 4 Iuchar 2005.
(6) www.uboat.net/allies/warships/ship/4073 — 4 Iuchar 2004.
(7) www.world-war.co.uk — 4 Iuchar 2004.<gai>

CLÀR NAN AINM

Abach, na h-Abaich 176
Ailidh 76
Albannach 31, Albannaich 31
Almqvist, Bo 124–25, 129
Andrew John 96
Anna 22
Anndra 52
Artair Ros, faic Ros, Artair
Artair Cam 108
Back, Eric, an Caiptean 139
Bainbridge, John 182
Bàrdanach, na Bàrdanaich 176
Barrach 122
Bell Ann xxix, 50, 53, 73, 78, 93, 96, 105
Bella 49, 50, 103
Bella Johndan 12–13, 68, 90, 102
Bellag 6, 110
Bensey 117–18
Betty 42, 85
Billy Bonnie 81
Bochanan, Dùghall 144, 158, 185
Breatannach, na Breatannaich 29
‘Caesar’ 96
Camaiseach, na Camaisich 161
Canghaiseach 53, na Canghaisich 161
Ceiteag 18
Ciorstaidh 84, 107
Cogga 32, 36, 107
Coinneach Odhar 126
Christian, 214
Colm Cille 152
Cormack 114
Crìosd 122, 127, 163, 195, 202–04
Crìosdaidh 33, 62, 128
Crombach, na Crombaich 7
‘Curracag’ 105, a’ Churracag 97, 104, 137
Dada 98
Dàibhidh 72, 99, 100
Dàibhidh [Rìgh nan Iùdhach] 162
Dan 71
Danag 105
Dànaidh 27, 73
Davey 8
Davina 5
Denoon 57, 59
Deòrsa, an Rìgh Deòrsa V 140
Dia xxx, 12, 21, 27, 36, 42, 56, 68, 73, 87, 97, 100, 106, 114, 162, 166–68, 186, 198, 202, 204

[TD 214]

an Diabhal 21, 33, 66, 97, 123, 162–63
Doegen 138
Doileag, Doilidh (nighean Isbeil Anna) 2, 19–20, 44, 46–47, 56, 58, 77, 107, 112–15, 138, 183
Dòmhnall 25, 34, 68, 172
Dòmhnall Alec 110
Donald 25
Donnchadh (Duncan) 125
Donny 32
na Dubhain 175
Duine Mòr, an Duine Mòr à Barraigh, 32
Duncan 39
Ester, Leabhar Ester 171
Falk 18
‘Fionn Fada’ 171
‘Fionnladh Fada’ 171
Fraser 33, 35
Free Church 2
Free Presbyterian 69
French 18–19
an Gaibhleán Gabha 147, 177
Gàidheal, na Gàidheil 21
the Galldies 177
Geordie 94
George 47, 73, 95, 99, 114
Georgìna 59, 73
German 111, na Germans 113–14
Gilleasbaig Aotrom 126
Gillies 35, 87
Gallach, Gallachan 176
Gollach, Gollachan 176
Grannd, Pàdraig 185
Greugach, na Greugaich 162–63
Hàman 171, Haman 171
Hector Hec 61
Hobson 160
Iain 22, 187
Iain Garbh Ratharsair 186
Ièsu 162
Iòb 205
Israel, Clann Israeil 177
Isbeil 14, 91–92
Isbeil Anna, a’ Bh.-Ph. MhicAonghais 4, 10, 16, 20, 33–34, 44, 54, 58, 64, 78, 89, 116, 119, 116, 128, 138, 147, 149, 159, 163, 172, 174, 176, 196
Iùdhach, na Iùdhaich 162
an Jellicoe 112
Jess 49–50, 67, 90, 102–03
Jessag 8
Jessie Peigeag 102
Joe 53
‘Joe’ an t-each 53
John 2, 36
Johndie 51
Johnny 42, 97
Johnson 52, 96
Kaiser 174
Kate Margaidh 62–63
Katie 52
Lachaidh 41–42, 125
Lachlainn 41–42
Little, George 182
Lochlannach 58
Loch Ness 101
‘Long Tom’ 171
‘Longboy’ 171
‘Longfellow’ 171
‘Longman’ 171
‘Mac’ 34, 54–55
MacAngus 5, 11, 50, 53, 88, 112, 114
MacAoidh 6
MacAonghais 34, Clann MhicAonghais 161, faic cuideachd Canghaiseach
MacCalmain, Tòmas 189
MacCoinnich, a’ Bh.-Ph. Ciorstan (Christian) 190
MacCoinnich, Clann

[TD 215]

MhicChoinnich 190
MacCoinnich Leòdhais 121
MacDhòmhnaill 34, 190
MacFhionghain a’ Choire 125
MacKay 6, 50, 63, 67
MacKenzie 97
MacLeòid, Tormod (Caraid nan Gàidheal) 196
MacRath, am Bàrd 154
Magaidh 33, 35, 36, 48, 55
Magaidh Ùistean 56, 59, 60
Maggie 19
Maighread 26
Màiri 76
‘Màiri Fhada’ 171
Malcolm 35
‘Mam Riley’ 120
Margaid 35, 100
Margaidh 88, 99, 106
Mhorair 24, 110, 190
Mhorair, Margaidh 189–90
Mhorair, Alastair (Alaidh) 190, 201
Mhorair, Dòmhnall 190, 201
Mhorair, Iain 190, 200
Miller 19, 103
Mitchell, Mairead (Maggie) 188–89
Molly 78–79
Moore, an Leas-Amaireil Sir Henry 140
Mordecai 171
Murdachaidh 171
Murdo 56, 85
Myles 90
Nanna Theàrlach 45
Naomh Peadar 122
an Natal 111
‘Nils’ 57–58
Nolda 112
Ó Baoill, Colm 196
Ó Domhnaill Dhùn nan Gall 124
Pàisteanach 170
Pathellin, Maistre P. 125
Patience 170
Patterson 1–2
Paul 115
na Piligean 175
an Queen Mary 28
Ros 76
Ros, Alastair Ruadh 183
Ros, Artair 76, 135, 138, 185, 188–89, 191, 196
Ros, Ceiteag (Mhorair) 24
Ros, Dàibhidh 187
Ros, Ealasaid 189
Ross 24, 26
Ross, Artar 185, 188 faic cuideachd Ros, Artair
Ross, Dina 37
na Rovers 99
Sasannach 31, 120, na Sasannaich 19
Scotch Maggie 18
Seanndlair, na Seanndlairean 175
Seocan 110,186
Seònaid 85, 163
Seònaid Riabhach 84
Seòras 34
Seòrasaìona 34
Seun 75
na Sgalltairean 175
Sginnearach, Clann na Sginnearach 139, 177, 190–91
Sginnearach, a’ Bh.-Ph. Ealasaid (Beth) 185
Sginnearach, Fionnlagh 139, 183–84
Sginnearach, Dr Seumas 184–85, 191
Sginnearach, Sophie 184–85, 191
na Slaiteirean 176
Suthurlanach 27, 34
‘Tallman High’ 171
Tàlach, Tàlaich 177, 190–91
Tàlach, Fionnlagh 191, 200, 205
Tarail 190
Tarail, Daisy 69

[TD 216]

Tarail, Iain 190, 201
Teàrlach Òg 149
Teeny 3, 89
na Thilgean 175
Thomas Ailidh 8
an Trianaid 131
Uilleam 25, 76, 107
Ùistean 63, 102
Ùistidh 172
Willag 40
Willie 81, faic cuideachd Willy, Wully
Willigans 90
Willy 92, faic cuideachd Willie, Wully
Wilson 52
Woods 5
Wully 86, 104–05, 137, faic cuideachd Willie, Willy

CLÀR NAN AINMEAN-ÀITE

Alba 131–32, 134, 171, 182
Alness 98
Ameireaga 25, 134
Aontraim 171
Ardrossan 91
Baile a’ Bhealaidh 8, 174
Baile a’ Chàil 120
Baile a’ Chnuic xxvii-ix, xli, 15, 17, 27, 51, 53, 66, 72, 78, 84, 86, 116, 138, 161, 169, 170, 175, 179–81, 187, 190
Baile an Todhair xxvii, 7, 10, 12–13, 15, 17, 23, 26, 27, 37, 44, 81, 98, 101, 103, 110, 113, 139, 169, 174–76, 179–81, 183, 198
Baile Àth Cliath 171
Baile Dhubhthaich 5, 20, 51, 64, 83, 87, 93, 95, 100–01, 125–26, 130, 177–78
Baile MhicDhubhaich 182
Baile Mhuchaidh 93, 99
Baile nam Bruthach 73
Baile nan Gobhainn 72
Balaldie 33
Banbh 92, 181
am Bàrd 176
Bàrd Mhoire 138
Barra 91
Bearaig, Siorramachd Bhearaig 122
Barraigh 32, 91
Beauly 67
a’ Bheinn 97
Beinn an Uig 98, 108, 138
an Bethel 21
Beul Feirste 152
Bil 178
Bòinndidh, Tràigh Bhòinndidh 181
Bonar 9, 117
Breatainn 141
am Broch 181
Broomton 174
Brathainn 126
Brùra 178
Bun Ilidh 14, 81
an Cabhán 171; Siorramachd an Chabháin 138
Canada 88, 107
Caolas Dhòrnaich 123
Cadabol 109, 110, 138, 179, 184–86, 188, 196–97
Cataibh 121, 124; Siorramachd Ch. 136
Ceanna Phàdraig 73
Ceap Breatainn 131, 187
China 29
Cill Chuibeirt, Siorramachd Chille Chuibeirt 141
Ciarraí 171

[TD 217]

Cinn t-Sàile 177
Clár, an 171
a’ Choille Bheag 93
a’ Choire 125
Connachta 151
Conon 67
Corcaigh 171
na Crìochan 129
Crombadh 85, 139, 173
na Cruacha, Co. Dhùn nan Gall 124
an Cuan Sèimh 141
Delny 11, 68
Dòrnach 123, 133, 177–78
an Drome 115, 117–20, 150
Dundee 72
Dùn Èideann 47
Dùn nan Gall 124, 171
Dunrobain 177
Druim-uidh 177
Durham, Co. 182
East Anglia 123
Easter Ross 37
Edderton 5, 6, 29
Edinburgh 179
an t-Eilean Dubh 78
an Èiphit 177
Éire 165; Èireann 177; Èirinn 31, 161, 171
Eurabal 122-25, 133, 136–37, 141, 177
Evanton 33, 111
Eyemouth 124
Fionnairidh 196
Foulis 11
a’ Ghailmhinn 171
Gallaibh 176
Glasgow 96
Goillspidh 131, 177–78
Hong Kong 29, 141
an Iarmhí 171
an Inbhir 27, 28, 42, 176
Inbhir Gòrdain 12, 45, 53, 67, 84, 111, 140
Inbhir Narann 79–80
Inbhir Nis xxviii, 11–12, 83, 96, 111, 182, 189; Siorramachd Inbhir Nis, Canada 131
Inbhir Pheofharain xxxix, 1, 3, 7, 10–12, 36, 70, 78, 90, 94, 96, 112, 114, 120
J-Block [ann an campa Feachd Adhair Rìoghail Bhaile an Todhair] 115
Invergordon 67, 111–12
Inverness 181, 188
Iòrdan 204
Lairg 13
Leitir Mhic a’ Bhàird 124
Linne Mhoireibh 138, 181
Linne Chrombaidh 139–40
Leòdhas 121, 135
Loch Abar 130
an Lòn 76
an Longfort 171
Lowestoft 17–18, 122–23
Lú 171
Luimneach 171
Lunnainn 17
Machair Rois xxvii-xxviii, xxx-xxxi, xlv, 121, 123–25, 132, 175, 195
Maigh Eo 171
a’ Mhanachainn xxvii, 3, 9, 12, 15, 29, 62, 66–67, 78, 103, 126, 176, 185, 188
Moireibh 181
Monkswearmouth 182
a’ Mhorbhaich 57
Muile 129
‘Nairnview’, Baile a’ Chnuic 16, 54, 58, 116
Nèamh 69
Nirribhidh 140
Norway 57, 115
Obar Dheathain 5, 59

[TD 218]

Park, the 176
Peart, Siorramachd Pheairt 138
am Persian Gulf 29
Port Bhaile an Todhair 20, 24, 30
Port Láirge 171
Port Làirig 45, 108, 109, 138
Portmahomack 3, 188
Port Taigh na h-Àirigh 186
Ratharsair 186
Rockfield 188
Ros an Iar 171; Siorramachd Rois xxvii, 128, 131, 135
Ros Cuithne 140
Ros Suidhe xxxii
Ross-shire 179
Ruisia 15
Saltburn 115
Sasainn 15, 18, 61, 112, 119
Scots 19
the Seaboard Villages 169
Seannduaig xxvii-xxix, xxxii, 12, 25, 27, 64, 111, 169, 175–76, 184,190
Sgiobal 177
Sgìre Lachaidh 41
Sgitheanach, an t-Eilean Sgitheanach 122, 125–26, 138
Shandwick 15
Singapore 29
Siorrachd Chille Chuibeirt 141, 159
South America 31
Sràid a’ Chladaich, Baile an Todhair 44
an t-Srath 7, 36
Sruth Sgapa 141
na States 29
Steòrnabhagh 31, 105, 174
Stornoway 31, 69, 89
Stronsay 14–15, 79, 105
Sunderland 138, 179; Port Sunderland 182
Sutherlandshire 13
Sydney 43
Tairbeart 17, 65, 66, 127
Tarail Bheag 189
Thungsten 140
Tiobraid Árann 171
Tìr Chonaill 161
na Trì Port Mara 169
Troon 91
an Tulaich 52
Uachdar Nìad 131
Uibhist 138
Uibhist a Tuath 134
an Uig 9, 28; Sgìre an Uig xxvii, 123
a’ United Kingdom 31
Wick 96
Yarmouth 15, 17, 18–19, 71, 122

CLÀR NAN CUSPAIREAN

adagan 1, 7, 11, 122, 137, 177
airgead 1, 3, 8–9, 12, 15, 17, 18, 25, 33, 38, 40, 46, 49, 50, 51, 56–57, 59–60, 62–63, 65, 70–71, 76, 80–84, 95, 102, 104–06, 114, 117–19, 122, 126, 130–33, 136–37, 145–46, 163, 171
àirleas 15, 33, 123
amhran 46, 76, 109, 189
aran 21–22, 53, 60, 80, 125, 160, 177
baile mòr 17, 31
bainne 76–77, 92, 95, 103, 105, 119, 161
bana-mharaichean xxx, 1–20, 52–53, 67, 121–22, 167
baoit 24, 27, 45, 85, 92, 121–24
baraillean 13, 15, 17, 74, 108–09, 179
am bàs 25, 27, 40, 52, 66–69, 72,

[TD 219]

87–88, 110, 125, 140, 142, 169, 185–86, 197–99, 200–06
bàta-smùide 14, 183
bàthadh 73, 111, 113, 131, 133–35, 138, 170, 179, 180–81, 185–87, 190–91
beathaichean 9, 49–57, 125, 130–31, 137, 143, 172
a’ Bheurla xxix, 43, 51, 59, 90, 113, 122, 149, 156, 159–60, 165, 168–70, 174–75, 177, 189, 195
biadh 2, 23, 40, 46–49, 53, 56, 59, 82–83, 102–03, 106, 118, 120, 147, 151, 161
am Bìoball 65, 69, 127–28, 164, 169, 171–72, 191, 204
bothanan 2, 25, 57, 74, 92
bradan 7, 78
breith 28, 46, 84–85, 93
am ‘Britannia’ 80
bruthaist 35
buidseachd 69–75, 130–35
bùidsear 19, 69, 96, 164
buntàta 38, 46–47, 53, 93, 117, 124
bus 12, 51
bùthan xxxii, 18, 40, 49, 55–60, 84, 94, 101, 103,114, 126, 164
caibean 29, 177
caiptein 14, 92, 183–84
cairtean 6, 8, 28, 46, 52, 71, 93
cairtearan 17
caisbheart 5, 8, 14, 32, 37, 39, 46, 96, 107, 114–15, 107, 122, 165
cait 50, 88, 106, 147–48, 160
a’ Challainn 1–2, 101, 103, 137, 166
campa 117
caoirich 31, 40, 174
càr 6
càrnairean 7, 25
ceadha 13, 23, 89, 121
ceàirdean 48–50, 53, 55, 73, 77, 92–95, 136
ceann-bheirt 18–19, 71, 78–79, 117
ceapairean 88, 177
cearcan 49–50, 154, 156–57, 163
cidsin 36
cìobair 39, 56, 85
ciùrair 15
Christians 65
cladh 40, 66, 68, 106, 131, 140
clann xxx, 6, 20, 23, 27, 33, 40, 56, 59–60, 68, 72, 75–77, 82, 84–87, 93, 101, 106, 111–13, 133, 135, 140, 147, 149, 169, 172, 205
clòsaid 56, 87
an cnatan mòr xxx, 113
còcaireachd 33, 35–36, 80, 115–20
cogaidhean 112, 115, 118–19
coille 6, 22, 25, 37, 41, 62–63, 93, 148
coin 34, 40, 49–50, 54–58, 106, 112, 161
coineanaich 74, 119, 141
colpachadh 7, 9, 11, 13
craobhan 41, 55, 69, 112, 129, 201
Crìosdaidhean 33, 62, 65
crodh 36–37, 131, 135
cuidhteagan 11
culaidhean 13, 17, 25
cùponan 114
dannsadh 32, 55, 107
deoch làidir 2, 21, 68, 81, 84, 92, 97, 101–08, 111, 138, 155–56, 163–64
dìgean 23, 57, 59, 110
dotairean 37, 77, 82, 87–88, 90
driftearan 15, 92
dròbhairean 9
durcanan 5–6, 122
eaglaisean 59–60, 62–63, 65–68, 76, 97, 117, 127, 162, 189, 191
eich xxx, 17–18, 39, 42, 46, 52–53, 55, 124
èildearan 63, 65–67, 76, 128–29,

[TD 220]

162–63, 187, 189
eòin 102, 133, 137–38, 151, 161, 172–73, 199
fàinnean 80, 131, 136, 139, 183–85
feamainn 16, 39, 46, 124
fèill 22, 56–57, 125–26
feòil 15, 19, 74, 119, 120, 149–50, 164, 173
fighe 16
fiodh 5, 22, 25, 37–38, 53, 55, 62, 112, 124, 134, 148, 158, 176
fòn 19, 111
a’ Ghàidhlig xxvii-viii, xxx-iii, 37, 43, 59, 89–91, 97, 131, 160, 175, 186, 189, 191, 193–95
gàrradh èisg 1, 10, 13, 17
geamair 37–38, 124
glainne 95, 103, 119
gobhainn 99, 111
gual 17–18, 35, 45–46, 80, 91, 94–95, 170, 182–83
gunna 56, 70
iasg xxx, 1–5, 7–11, 16, 27–28, 36, 50, 53, 55, 58, 70–71, 77, 83, 89, 102, 115, 118, 120–22, 161, 167, 204
iasgach xxiii, 13, 26, 121, 123–24, 132–33, 153, 169, 175–76, 180
iasgairean (maraichean) 20–21, 23, 26, 51, 110, 122, 124, 132, 134, 137, 139, 161, 176, 179
ìm 14, 47, 133, 177
lagh 40–1, 145
laidhbeal 17
lampaichean 33, 119
làraidhean 17, 118
Leabhar Aithghearr nan Ceist 127
leabhraichean 60–61, 114, 164
lìn iasgaich 23–24, 27–28, 45, 92, 121–24, 135
‘A’ Linnet Mhòr’ 108–10, 135, 138–39, 162, 179–206
liosan 38, 54, 140
litrichean 113–14
loingeas 12, 45, 111
longan-cogaidh 111–12
lugaichean 28–29, 123–24
maighstir-stèisein 103, 112
màl 104–05, 137
maorach 27–28, 47–48, 57, 123–25
ministear 39, 50, 61–63, 67–68, 70, 123, 126–29, 132, 158, 162–63
mionnan 11, 18, 22, 51, 91, 106, 168
mucan 51, 100, 126, 132, 137, 173
muinntireas 2, 37, 73
muirceanan ‘rock turbot’ 7–8
an Nèibhidh 112
Nollaig 44
obair 2, 8, 15, 25, 35, 43, 48, 80, 91, 117, 121–23, 141, 166, 197
Oidhche Shamhna 99–100, 135, 137
òr 55, 82, 108, 131
Òrduighean 49–50, 65–66, 71, 73–74, 127–29
ospadal 36, 78, 88–89
òtraichean 5, 37, 40, 51
pacairean 15
pàipearan-naidheachd 33, 52, 101, 179, 181, 190
partain 102
piàno 115
pìobaireachd 92
pocan-mara 21–22
poilìos 19, 41, 94, 101
pollaich 3, 9, 25, 83, 124
pòsadh xxix-xxx, 21, 68–69, 71–73, 80–84, 92, 105, 122, 135–36, 160
prìosan 19, 21–22, 72
ròpaichean 28–29, 73, 101, 173, 180
an t-Sàbaid 2–3, 19, 27, 49, 61, 64, 91, 93, 105, 117, 129, 134, 163
sagairt 50, 132

[TD 221]

saighdeirean 110
Sean Chunntas Staitistigeil 121, 125
seann daoine xxviii-xxx, 46, 51, 61–63, 68–70, 74–76, 78, 86–89, 91–92, 97–101, 104–05, 108–09, 111, 132–34, 147, 178
searbhanta 113
searmaidean 19, 61–62, 156, 162–63
seinn 19, 21, 69, 98, 102, 143, 164, 169, 178, 185, 189, 195–96, 203
seòladh 29–32, 73, 91, 97, 198
sgadan xxix, 13–17, 19, 25, 62, 71, 74, 79, 91, 122–23
sgioba 14–15, 29, 32, 91, 108–09, 139
sgoil 13, 77, 90, 113–14, 127
sgothan 7, 11, 23, 25, 27, 83–84, 99, 109–10, 121
sgùil xxx, 1–3, 7–9, 23, 25, 27–28, 49–50, 67, 93, 110
smocadh (èisg) 1–3, 5–6, 122
soithichean 95, 118, 130
spealltagan 1–4
stèisean 8–12, 17, 36, 49–50, 71, 103
stoirm 6, 39, 102, 109–10, 138, 179–80, 197–98
taibhsean 22, 40, 55, 123
taigh nam bochd 87
taigh-fhaire 87
taigh-òsta 80, 101, 106, 110, 117
taigh-seinnse 18, 23, 50, 106–07, 164
tàillear 105, 138
teaghlaichean xxix-xxxii, 23–24, 34, 40, 56, 60, 63, 69, 72, 82–84, 88–89, 93, 97, 110–11, 126, 133–34, 139, 164, 166, 170, 181, 185, 187, 189–91
teatha 35, 45, 47–48, 80, 88, 99, 102–03, 105, 110, 113
teine 27, 36–37, 57, 62, 66, 75, 77, 80, 83, 85, 87–88, 92, 134–35, 139, 150, 156, 161
tìde (mara) 18, 27–28, 74, 108, 110, 143–44, 180
tiodhlacadh 66–68, 72, 129, 140
tombaca 31, 74, 92, 102
tràigh 39, 92, 102, 177, 180
trèan 3, 8–9, 11–12, 50, 61, 67–68, 89–90, 95, 102–03, 112
tuathanachas xxviii, 38–39, 41, 43, 177
tughadh 42–43, 164
uaislean 28–29, 36, 111
uisge (bùrn) 17, 35, 47, 69, 73, 76, 79–80, 101, 117, 127–31, 133, 136, 153, 178, 204
uisge airgid 70, 130–31, 133
ùrnaigh xxx, 67, 85, 127, 134
wagonette 8
ainchrìosdail iutharnail 110

CLÀR NAM FACLAN

’an dhan (do + mion-fhacal) 3, 32 7c; dhan (do + alt) 28, 51 7c; dhen (de + alt) 119; nan (an) 31; faic ’n an cuideachd a thaobh dhreachan den alt air an ath-dhùblachadh
abhrad fabhra 146
àc croman 39
adhairt, air adhairt air adhart 13, 18, 28 7c
aicesa aicese (aig) 53, 56
aigesa aigesan (aig) 73
airshon airson 32, 38–39, 68 7c
airshon is gun ach an 2
an t-Aon-fhear /u:nar/ Dia 59, 76
anabharr anabarrach 43, 97
àitean àite beag 78

[TD 222]

(a-)màraich a-màireach 15, 23 7c
am-feast gu bràth 47
aoneigin cuideigin 18, 81, 88 7c
bailean baile beag 113
baraillte baraille 17
bàrd 1. bàrd 76; 2. neach èibhinn 6, 110
beanag bean bheag 47–48, 83
beò 1. neach beò 31; 2. beòshlaint 32
beòthaich las 37, 62
bhail 1. a chionn, oir 3, 12, 14 7c; 2. on àm 22, 40 7c
bhàn, a-bhàn, sìos; shìos 12, 14, 17 7c
bheir rug (beir) 9, 36, 99–100; bheir (thoir) 18, 23, 33 7c bheireas bheir (thoir) 48
bhiodhainn bhithinn (bi) 27
bios bidh/bithidh (bi) 27–28, 46, 52 7c
biosgaid briosgaid 71, 117
bitch-up (Beurla Ghallda) rud air a dhol a dholaidh, air a mhilleadh air fad 82
bithbhuan am-feast gu sìorraidh bràth 47
blos (Beurla Ghallda) duine spaideal 80
body (Beurla Ghallda) neach sam bith 2
bochdas bochdainn 63, 69, 103
bonnan bonn beag airgid 70
bòt, iom. bòtan, bòtainn 5, 8, 37, 114
botalan botal beag 103, 105
bounty (Beurla Ghallda) dìoladh a bharrachd bho dhreuchd 18
bracbhast breacaist 105
bràch bràth 142
braird (Beurla Ghallda) ?sreath 15
bramadaich blaomadaich 53
branndair greideal 77
brashing (Beurla Ghallda) uisge saillte na chungaidh-gleidhidh airson sgadain 17
brod job deagh obair 43, 118
brogach gille, balach 19, 21, 25 7c
brogachan balachan 33, 39, 88 7c
brose (Beurla Ghallda) bruthaist, .i. min-choirce is uisge goileach 35
brownkatis (Beurla Ghallda) an t-at-sgòrnain 77
brùchd criomag, rud a dh’ithear 23
bruidhnich bruidhinn 70, 87, 90–91
brusgaireachd salchar 82
buidsidheachd buidseachd 70
builg cnap 81
buineadhainn buininn (buin) 48
buineas buinidh (buin) 37, 63
cadha staran 42
caibe spaid 29
caochaileadh caochladh, bàsachadh 40
car tionndaidh 120; caradh tionndadh 18; air a ch. a’ gluasad 8
càrn cairt 46, 52, 71 7c
càrnair iasgair bradain 7, 25
càrnan cairt bheag 71
carraid sabaid 52, 66, 92
càs suidheachadh 109
ceann: air a cheanna mòr ?ceann an-àirde 75
ceann-an-aghaidh neach ladarna 5
ceannachd ceannach 38, 51, 83 7c
chantie (Beurla Ghallda) poit-mùin 115
cheannadh cheannaicheadh (ceannaich) 83
cheannas cheannaicheas (ceannaich) 71
cionnas ciamar 75
clachag clach bheag 69
cladhan tòb, òb 17
class (Beurla Ghallda) an t-ainm a

[TD 223]

bha aca air seòrsa de bheing no bòrd a bha san stèisean 36
clìor deiseil, 15, 53, 69 a dhìth 71
clìoras cuidhteas 77
a’ chnuimh an dèideadh 80
coaligeadh toirt gual bhàrr a’ bhàta 91
coidheag partan, crùbag 102
còineadh caoineadh, gal 81, 100, 111 7c
colach coltach 9, 22, 87, 90 7c
còmhdhail: anns a’ chòmhdhail còmhladh, cruinn 17
còmhlaich coinnich 39
cona ri còmhla ri 92
còrda streang 68
cost cosg 33
coup (Beurla Ghallda) òtrach 51
craicinn craiceann 7, 40, 82 7c
creic reic 1, 3, 5 7c
creic’ creicte 83
creideil creidsinn 14, 23, 40 7c
criadhach criadha 42–43
criomag: a chriomag! a ghràidh! 14
croibeach gruamach, neo-shunndach, ?coim. cladhbach ‘gòrach, cearbach’ (Ó Murchú, 1989, 310) 71
croiteag croit bheag 76
cruidh crudha (eich) 39
cuairt turas, uair 3, 5, 7 7c
cuideachd còmhladh 25, 69, 96; a’ falbh le chèile 71, 73
cùidse langasaid 72, 78
cuinnseas cogais 33, 72
cuireas cuiridh 35, 48–49, 65 7c
culaidh bàta-iasgaich 17, 25
culaidh-sgadan bàta-sgadain 13
cupal càraid 83, 88, 92
cur ceart cur air dòigh 2, 23, 27 7c; cur bho cur air, sàraich 6, 23, 57 7c
cùthan cù beag bìodach 55–56
dachaigh dhachaigh 1–2, 6, 8 7c
daoinibh daoine (duine) 1, 14–15, 19 7c
dar (a) nuair a 1–3, 5–7 7c
daradh dara, dàrna 112
dà-reug dà uair dheug 22, 118
deaghaidh: an/às deaghaidh an dèidh 9, 13, 22 7c
dèan coisinn airgead 71–72
dèanadaich obair, obrachadh 82
deis deiseil, ullamh; dèanta, air dèanamh 1–2, 12, 15 7c; air sàrachadh; air chall 109–10; faigh deis faigh cuidhteas 108
diabhaltaidh diabhlaidh 98
diabhlaireachd diabhaidheachd 99
dìg gàrradh cloiche 23, 57, 59 7c
dìol-urras truaghan 89
diuinn dinn (de) 1
do de 1, 3, 6 7c
dochair ceàrr 8, 28, 55 7c
doctair dotair 37, 77, 82 7c
domhse dhomhsa 2, 5, 7, 18 7c
donas /danəs/, amadan an donais amadan damaichte 110; donas do bhrogach balach ladarna 23; (an) donas mi fhìn! Dia dhar teasairginn! 49, 81, 87 7c
dorcha (ainmear) dorchadas 40, 57, 61 7c
drile sreath de bhuntàta 7c 38
dròlaireachd na bheir an car às 112
drùb norrag 29
duine-as-fheàrr fleasgach 82
eachan each beag 18
eachd taibhse 22, 55
eadar-riutha eatarra (eadar) 25, 59, 83 7c
eadar-ruinn eadarainn 38, 63
eadh seadh 5, 6, 27, 42 7c
eàrlas àirleas 15, 33
easbhaidh: dh’èasbhaidh às aonais 57, 77
èidsa iadsan (iad) 27, 47, 101

[TD 224]

èigheamh èighe, èigheachd 14, 99
èilteachadh fàilteachadh 115
eireachdail cràbhaidh 21, 27
èis: chaidh … an èis chaidh … a dhìth 143
eise esan (e) 5–6, 8, 11 7c
èisneachd èisteachd 52, 89
fachaid fanaid 96, 143
fagais air faisg air 1, 25, 40 7c
faidhreanan, faidhreans àirneis taighe do chàraid air ùr phòsadh 83
faithneachdainn aithneachadh 76
faithnich aithnich 66
falaimh falamh 6, 13, 118 7c
faodas faodaidh (faod) 117
faras furasta 177
far back (Beurla Ghallda) neo-shìobhalta 94
fàrlaing (às a’ Bheurla Ghallda farlan) bucas no amar a chumas sgadan 17
fasta air ceangal, an sàs 7, 14, 29 7c; air fastadh (an obair) 15
fasta(dh) ceangal 70, 98
feadar: chan fheadar chan eil fhios, is math dh’fhaodte 36, 47, 79 7c
feast faic am-feast
fiacailean fiaclan 78–80
fiadhaich neo-shìobhalta 33
fimireas fimridh 36, 56, 63 7c
fit (Beurla Ghallda) comasach (air) 46, 109
fodar tughadh 42–43
fòghnaidh (co-ghnìomhair) gu leòr 7, 25, 117 7c
fòn: cur am fòn air falbh fònaigeadh a-mach 19
fuireachd fuireach 6, 14, 73 7c
gabh: gabh thusa mise air creid thusa mise air 5
gaoth: an gaoith do faisg air 76
gal (?bhon Bheurla Ghallda gall) gamhlas 144
gheobh 7c gheibh 7c 6, 12, 22 7c
giùlan: a’ giùlan a bhith trom, torrach 115
glainneag glainne bheag 102
gloc gogail, gàire os ìosal 113; coim. glogadaich 75–76
glug roghainn dibhe 68
gràineag eallach math 45
gràinne àireamh, uimhir 92, 107
gràst gràs 12, 68
grilligeadh (bhon Bheurla Ghallda) tachas 82
gu bith às bith, ge brith 23, 39
gu meud cò mheud 43
guail gual 17–18, 45, 91 7c
gunnars conasg 119
humbugigeadh (Beurla Ghallda) cur dragh air duine 35
Ièsu Ìosa 162
innseas innsidh (innis) 67
inntesa inntese (an) 19
ionnad annad (an) 79, 89 7c; ionnadsa 70
ionnainn: ionnainnsa annainne (an) 65
ionnam annam (an) 17
ionnta annta (an) 169
iutharn ifrinn 37
job obair 43, 79, 118; job a dhèanamh de (Beurla Ghallda) ceannsaich 22, 47, 98
labhraidh slabhraidh 49
laidhbeal (bhon Bheurla Ghallda, coim. libel, leebel) bileag, teisteanas 17
làthachan làthaichean, làithean (latha) 68
leas lios, gàrradh 38
leth-chrun leth-chrùn, .i. dà thastan is sia sgillinn san t-seann airgead 3, 25, 32 7c
leumas leumaidh (leum) 67

[TD 225]

lìonachan loidhnichean (loidhne) 23, 27–28 7c
liuinn linn (le) 2
lodh coltach ri, cleas 12, 28, 31 7c; lodh gu mar gu 78–79, 114
loisg’ loisgte 173
lòn lèana, dail 76
lorne, lornes (Beurla Ghallda) bròg, brògan 46, 96
lug (Beurla Ghallda) baoit 28–29
maorach feusgain 27
màraich faic a-màraich
mìleachan mìltean (mìle) 40
mionad mionaid 17, 46, 50 7c
mionnaidh: mionnam air! thèid mi an urras air! 51, 168
mionnan mionnadh 11, 22
mìosachan mìosan (mìos) 77, 111
mort: mìle mort! Dia dhar teasargainn! 8, 36, 57 7c
morta air murtadh 117
mu: ma tha Dia umad! an ainm Dhè!18, 85, 93 7c; faic cuideachd mur
muircean seòrsa èisg ris an canar am Beurla rock-turbot 7–8
mum mus 1, 63; mun 28, 38, 60 7c
mur riochd àicheil de ma 22, 28, 52 7c
mur (= mu) mun cuairt, timcheall air 61, 106; faic cuideachd mu
mur mus 11, 12, 18 7c; mur’n 15, 19, 96 7c; mur’m 83
na ar (buadhair seilbheach 1 iom.) 2, 9, 14–15, 166
na nar (an + buadhair seilbheach 1 iom.) 31
’n an dhan an (do + alt) 13, 41, 90
nam b’ e mura b’ e 28, 46, 93, 106
neapaig nèapraigear 73–74
nichein nitheigin, dad 5, 8, 15 7c
nìos nì (dèan) 69
notag nota air luach 10 tastain anns an t-seann airgead 104
nu ur 27, 166
òcrach òtrach 5, 37, 40
ofrail ìobairt; soitheach anns an cuirte an ìobairt 63, 65
oilean togail, ionnsachadh 157
ònarach aonaranach 31
one (Beurla Ghallda) 36, 119; h-uile one a h-uile gin 111
orainn oirnn (air) 9, 15, 18 7c
ostail ospadal 36, 88–89
pàigheas pàighidh (pàigh) 49
peadaran siùcaran, suiteis 101
pigean peile, bucaid 14, 178
pileir peilear 174
pìocaireachd spìocaireachd 86
pioctair dealbh 62
plocadh pronnadh 46
ploideach reamhar 114
po’gun (Beurla Ghallda) tailm, Beurla catapult 56
pocan-mara ceapaire iasgair 21
poilìos poileas, polas 19, 41, 94
poll: poll nam buntàta sloc nam buntàta 53
pollach trosg 3, 9, 25 7c
randie (Beurla Ghallda) beadag, tè mhì-mhodhail 66
raon achadh 112
rapach robach, salach 82; coim. ròpach
rathadeigin air dòigheigin 5, 40, 86 7c
rèist, a-rèist 1. ma-thà, uime sin 1, 15, 23 7c; 2. an uair sin 1–3, 38–39 7c
reumh freumh 39
riataich dìolain 149
ris-sa ris-san (ri) 99
riuthasa riuthasan (ri) 49
robh car, roiligeadh 159
ròpach robach, salach 82; coim. rapach

[TD 226]

ropadh spìonadh 39
ruibh ribh (ri) 6, 90
ruig ràinig 7–9, 11, 25 7c
ruinn rinn (ri) 1, 6, 8 7c
rùman rùm beag 76
saorsainn saorsa 13
scotch (Beurla Ghallda) buille 36
Scots Alba 19
seaman earball 101
searmaid searmon 19, 61–62
seo-an seo 38–39, 43, 91
seòrt seòrsa 23, 36, 56 7c
sgothag sgoth bheag 84
sgùil sgùlan, basgaid, cliabh airson èisg 1–3, 7–9, 23 7c
sguitear liagh, taoman 117
shìos san àird an ear 29
shuas san àird an iar 13
sìd sìoda 18
sinnsa sinne (sinn) 15
sìos don àird an ear 29
slais cuip 18
slaoid slaodadh 79, 165
slùsach cnapach, gille 109
snoitean snaoisean 75
spealltag stìoman de dh’iasg air a sgoltadh 1–3, 5
spealltainn (spealltadh) dèan spealltagan 1
srac gearradh, ciùrradh, leòn 76
sràilleach feamainn 39, 46
stàn, a-stàn shìos 13
stèill palla, sgeilp anns a’ chreig 45–46
stob cabar, pòla; bioran connaidh 53, 55, 62 7c
stocaidh stocainn 101
suas don àird an iar 13
sumag sop 43
t’ (do) 32, 69, 72 7c
talaban reangan bàta 173
talach gearanach 156
taoibh taobh 17, 25, 43 7c
teaghlaich teaghlach 23, 40, 56 7c
teàrn teàrainn, tàrr às 148
thàna thàinig (thig) 6, 31, 37 7c
theaghadh dheigheadh (rach) 102
thurad shuas 81
Tì Dia 168; Thì, Thighearna! A Chruitheir! 14, 36, 88 7c
tionndaich tionndaidh 18
tobha taod, ròp 28–29, 73, 101
toilichite toilichte 43
tommy (Beurla Ghallda, coim. tammy) lof arain 101
tòs: an tòs an tùs, an toiseach 73, 108, 115
treabhair taighean 15, 42, 94
trig acair 31
trobhaibh! trobhadaibh! 14
tùdan càrn, cruach beag 150
tuigeil tuigsinn 6, 11, 38 7c
tuircean durcan 5–6
uabhas iongantas 104
uaisibh uaislibh, uaislean 28–29, 111; uaisean 28
uamhaidh uabhasach, anabarrach 33, 46, 60 7c
uigh ugh 120
