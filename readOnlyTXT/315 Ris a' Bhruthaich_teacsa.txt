[DA 1]

RIS A’ BHRUTHAICH

<eng>Critisism and Prose Writings<gai>

Somhairle Mac Gill-eain

<eng>Edited by William Gillies


[DA 2]

The publisher acknowledges subsidy from the Scottish Arts Council towards the publication of this volume.

First published in Scotland in 1985 by Acair Limited, 7 James Street, Stornoway, Isle of Lewis, and reprinted in 1997 by Acair Limited.

All rights reserved. No part of this publication may be reproduced in any form or by any means, without the prior permission of Acair Limited.

© Somhairle Mac Gill-eain.

Designed by Acair Limited.
Printed by Werner Soderstrom.
Cover design by Jim Hutheson.
Cover photograph by Cailean Maclean.


[DA 3-4]

Aknowledgements
[Beurla]


[DA 5]

<gai>Do Mhurchadh
agus
do Aonghas<eng>


[DA 6]

[Bàn]


[DA 7]

Contents
[Beurla]


[DA 8]

[Bàn]


[TD 1-2]

Editor’s Foreword
[Beurla]


[TD 3-5]

Introduction
[Beurla]


[TD 6-14]

My relationship with the Muse
[Beurla]


[TD 15]

Realism in Gaelic poetry

[Beurla]


[TD 16]

[Beurla]


[TD 17]

[Beurla]

<gai>B’fheàrr nach mothaichinn fhéin
Do mhaise, do chéill ’s do chliù,
No suairceas milis do bhéil
As binne na séis gach ciùil.<eng>

[Beurla]

<gai>Iubhrach bhàn, na fàg mi am thruaghan
Taobh nan cuantan mór,
Doimhne cràidh is gràidh ’gam dhuanadh
Gu Tìr nan Og.<eng>

[Beurla]


[TD 18]

[Beurla]


[TD 19]

[Beurla]


[TD 20]

[Beurla]


[TD 21]

<gai>Mo nighean donn á Còrnaig,
Gu robh thu buidhe bòidheach,
Mo nighean donn á Còrnaig.

Gur olc an sgeul a chuala mi
Di-luain an déidh Di-dòmhnaich:
An uair chàidh càch do’n t-searmon
Chàidh na sealgairean do’n mhòintich.

’S gu robh do chuailean slaodta riut,
’S do léine chaol ’na stròicean,
’S do chìochan mìne geala
Ag call na fala còmhla.

Mo nighean bhuidhe bhadanach,
’Na cadal air a’ mhòintich;
Gur olc an obair maidne dhomh,
Bhith cur nam fear an òrdugh,

’S gur olc an obair feasgair dhomh
Bhith deasachadh do thòrraidh;
’S an leann a chaidh gu d’bhanais
Air t’fhalaire dh’òladh.

’S truagh nach robh mi ’n taice ris
Na balaich rinn an dòbheairt,
Is claidheamh fada rùisgt’ agam:
Gu feuchainn lùths mo dhòrn orr’.<eng>

[Beurla]


[TD 22]

[Beurla]

<gai>Ann am bothan na h-àirigh
Ghlac am meàirleach mi air m’éiginn.

Ann am bothan a’ ghlinne
Far nach cluinneadh iad m’éigheach.

Ann am bothan an t-sùgraidh
’S gun ’ga dhùnadh ach créitheach.<eng>

[Beurla]


[TD 23]

<gai>Tha mo shealgair ’na shìneadh,
’Na shìneadh, ’na shìneadh,
Tha mo shealgair ’na shìneadh,
’S e ’san fhrìth gun tighinn dachaidh.

Tha na féidh am bràigh Uige,
Am bràigh Uige, am bràigh Uige,
Tha na féidh am bràigh Uige,
’S e mo dhiùbhail mar thachair.

Tha an crodh air na lóintean,
Na lóintean, na lóintean,
Tha an crodh air na lóintean,
’S na laoigh òga ’nan casaibh.

Iad gun togail ri aonaich,
Ri aonaich, ri aonaich,
Iag gun togail ri aonaich,
Fireach fraoich agus glacan.

Gura fuar Lag na h-àirigh,
Na h-àirigh, na h-àirigh,
Gura fuar Lag na h-àirigh,
’S tha mo ghràdh fo na leacaibh.<eng>

[Beurla]


[TD 24]

[Beurla]

<gai>’S a thé rinn dhomhsa léine chaol,
Cha dèan thu, ghaoil, gin tuilleadh dhomh.
Ged théid mi suas do’n bhaile ud shuas,
Cha bhi mo chuairt ach diomain ann.
Air leabaidh làir chan fhaigh mi tàmh
’S air leabaidh àird cha chuir iad mi.

Mi an diugh ’s an dé air cnoc leam fhéin
A’ sileadh dheur ’s mi turaman.
A Dhia nan gràs cum rium mo chiall,
Cha robh mi riamh ’s a’ chunnart so.
’S a Mhairead òg, ’s tu rinn mo leòn,
’S tu dh’fhàg fo bhròn ’s fo mhulad mi.<eng>

[Beurla]

<gai>Dh’òlainn deoch ge b’oil le m’chàirdean,
Cha b’ann de fhìon dearg na Spàinne,
Ach de fhuil do chuim, ’s i b’fheàrr leam.<eng>


[TD 25]

[Beurla]

<gai>Ailein duinn, a laoigh mo chéille,
Gura h-òg a thug mi spéis dut,
’S ann a nochd as bochd mo sgeula,
Chan e bàs a’ chruidh ’san fhéisidh
Ach a fhliuichead ’s tha do léine.<eng>

[Beurla]

<gai>Ailein duinn, a nì ’s a nàire,
’S goirt ’s is daor a phàigh mi màl dut,
Cha chrodh laoigh no caoraich bhàna,
Cha bholla, cha pheic ’s cha mhàm e,
Cha nì, chan innseiridh ’s chan àirneis
Ach an luchd a thaom am bàta.

Bha m’athair oirre ’s mo thriùir bhràithrean
’S laogh mo chuim a rinn mi àrach,
Ach chan e sin a léir ’s a chràidh mi
Ach am fear a ghlac air làimh mi
Leathanach a’ bhroillich bhàn-ghil
A thug o’n chlachan Di-màirt mi.<eng>

[Beurla]


[TD 26]

[Beurla]

<gai>C’àite an caidil mo nìonag a nochd?
C’àite an caidil mo nìonag?
Far an caidil luaidh mo chrìdh’
Is truagh nach robh mi fhìn ann.<eng>

[Beurla]

<gai>Thug thu sear dhiomh is thug thu siar dhiom,
Thug thu ghealach is thug thu ghrian dhiom,
Thug thu ’n cridhe a stigh ’nam chliabh dhiom,
Cha mhór, a ghaoil ghil, nach tug ’s mo Dhia dhiom.<eng>

[Beurla]


[TD 27]

[Beurla]

<gai>Moch ’sa’ mhaduinn an ám dhomh dùsgadh,
Shil mo shùilean ’s gu robh mi brònach
Mu sgeul a chualas air feadh an t-saoghail
Thu bhith ’gad ghlaodhaich, a ghaoil, Di-dòmhnaich.<eng>

[Beurla]

<gai>Och, a Theàrlaich òig Stiùbhairt,
’S e do chùis rinn mo léireadh,
Thug thu bhuam gach nì bh’agam
Ann an cogadh ’nad aobhar. (4)
Cha chrodh is cha chaoraich
Tha mi ag caoidh ach mo cheud ghaol,
Ged dh’fhàgte mi ’m aonar
Gun sian ’san t-saoghal ach léine,
Mo rùn geal òg.<eng>

[Beurla]

<gai>M’eudail de fhearaibh an domhain,
Dhoirt iad t’fhuil an dé;
Chuir iad do cheann air stob daraich
Tacan beag bho d’ chré.


[TD 28]

Dhìrich mi do ’n t-seòmar mhullaich
’S theirinn mi ’n tigh làir,
Is chan fhacas Griogar cridhe,
’Na shuidhe mu ’n chlàr.

Dhìrich mi bheinn mhór gun anail
Mun do ghlas an là,
Chuir mi gruag mo chinn ri talamh,
Is craicionn mo dhà lamh.

’S truagh nach robh m’athair ’s an teasaich,
Is Cailean Liath am plàigh,
’S a h-uile Caimbeulach am Bealach,
Ag giùlan nan glas-làmh.<eng>

[Beurla]

<gai>Mharbh thu m’athair is m’fhear pòsda,
Is toigh leam Ailean Dubh á Lòchaidh,
Mharbh thu mo thriùir bhràithrean òga,
Is toigh leam Ailean Dubh á Lòchaidh.
Ailein, Ailein, ’s ait leam beò thu,
Is toigh leam Ailean Dubh á Lòchaidh.<eng>

[Beurla]


[TD 29]

[Beurla]

<gai>Ma théid thu dh’Uibhist an eòrna
Thoir bean bhòidheach dhachaidh leat.
Faigh bean laghach shocair chiallach
Riaraicheas na caipteanan.
Faigh bean laghach shocair chiùin
A dh’ionnsaicheas mo mhac-sa dhut.
Is ma bhuaileas i le feirg e
Gura mairg thug dhachaidh i.
Is ma bhuaileas i le fuath e
Guma luath do’n chlachan i.

B’e sud e ’n cùl,
So e ’n cùl bachalach,
B’e sud e ’n cùl.<eng>

[Beurla]

<gai>Caisteal air gach cnocan gréine,
Muileann air gach sruth an Eirinn.<eng>


[TD 30]

[Beurla]

<gai>Mur bitheadh dhomh gur bean mo mhàthair,
Is té eile mo phiuthar ghràdhach,
Dh’innsinn sgeul do fhear nam mnathan,
Pàirt dhiubh tha gu beulach breugach,
Is cuid dhiubh tha gu modhail beusach.<eng>

[Beurla]

<gai>Gura math a thig gùn dut
Air tighinn ùr as an fhasan,
Nighean oighre Shrath Shuardail
D’am bu dual a bhith beairteach.<eng>

[Beurla]

<gai>Chunnaic mi air féill Phort-rìgh thu,
Ailleagan am mìle pears’ thu.<eng>

[Beurla]

<gai>Coisich a rùin, hu il ho ró,
Lùb nan geal lamh, o hì o bhó,
’S minic a bha, hu il ho ró,
Mi fo t’earradh, och hóireann ó,
Lagan uaigneach, hu il ho ró,
Chluain a’ bharraich, o hì o bhó,
Do làmh fo m’ cheann, hu il ho ró,
’S an téile tharam, och hóireann ó.<eng>

[Beurla]


[TD 31]

[Beurla]

<gai>Doilleir dorcha air oidhche reòta
Chaidh do bhàta thar rudha Rònaidh,
Dol troimh na caoil a null a Bhròchaill,
A dh’amharc air maighdean an òr-fhuilt.<eng>

[Beurla]

<gai>Gheibhte sud an tigh an uasail
Bhith ’g òl fìon á pìosan fuara,
An tigh mór farsuing ’s ùrlar sguaibte,
Ruighle dol sìos is suas air. <eng> (5)

[Beurla]

<gai>Tha m’athair is mo mhàthair
A ghnàth ’ga mo sheòladh
Mi sheachnadh coinneimh anamoich
Ri sealgair na mòintich.<eng>

[Beurla]


[TD 32]

[Beurla]

<gai>Mi ag cuallach na spréidhe
Aig a’ bhaintighearn òig Shléitich.<eng>

[Beurla]


[TD 33]

[Beurla]


[TD 34]

[Beurla]

<gai>A’ ghlas-fhairge sìor-chopadh
Steach mu dà ghualainn toisich,
Muir ag osnaich o shloistreadh a h-eàrlainn.<eng>

[Beurla]


[TD 35]

[Beurla]


[TD 36]

[Beurla]


[TD 37]

[Beurla]

<gai>Cha b’e an creideamh ach sodal-cùirte
Chuir thu a ghiùlan crois a’ Phàpa.<eng>

[Beurla]


[TD 38]

[Beurla]

<gai>Gach an-duine chluinneas mo chàs,
Tha ’g cur air mo nàdur fiamh,


[TD 39]

Ag cantuinn nach ’eil mi am bhàrd
Is nach cinnich leam dàn as fhiach;
Mo sheanair ri pàigheadh a’ mhàil,
Is m’athair ri màileid riamh,
Chuireadh iad gearran an crann
Ach ghearrainn-sa rann roimh chiad.<eng>

[Beurla]


[TD 40]

<gai>Mo shàth-ghal bochd,
Mar a tha mi a nochd.<eng>

[Beurla]

<gai>Is cian ’s gur fada tha mi ’m thàmh,
Gun triall air do dhàil,
A Lachlainn o ’n àirde tuath.

Nam biodh sneachda nan càrn,
’Na ruith leis gach allt,
’S gun cailleadh gach beann a gruaim;

Nan dubhadh an sliabh,
’S gun cromadh a’ ghrian,
Leam bu mhithich bhith triall mun cuairt.

Cha b’e machair nan Gall
So bheirinn fo m’ cheann,
Ach bràighe nan gleann so shuas;

Agus talla an fhir fhéil,
Ceann-uidhe nan ceud,
Cill ma Ruibhe fo sgéith a’ chuain.<eng>

[Beurla]

<gai>A’ gheug a thàinig ’s an deagh uair
Dha ’m buadhach mùirn agus ceòl,


[TD 41]

Ogha Choinnich nan rùn réidh
Is Bharain Shrath Spé nam bó.<eng>

[Beurla]

<gai>Mac Gill Eain nan lùireach
Bhith ’na laighe ’s a’ chrùisle
Ann an leabaidh na h-ùrach
An suain cadail gun dùsgadh.<eng>

[Beurla]

<gai>A Dhòmhnuill an Dùin,
Mhic Ghilleasbuig nan Tùr,
Chaidh t’eineach ’s do chliù thar chàich.

Tha seirc ann do ghruaidh,
Caol mhala gun ghruaim,
Beul meachair o’n suairce gràdh.<eng>

[Beurla]


[TD 42]

[Beurla]

<gai>An uair a ghabhadh i làn
Is a chuireadh os n-àird na fhuair
Le meòir fhileanta bhinn,
Is iad gu ruith-leumnach dìonach luath.<eng>

[Beurla]

<gai>’S mi am shuidhe air an tulaich,
’S mi fo mhulad ’s fo imcheist,
’S mi ’g coimhead air Ile,
’S ann de m’ìongnadh ’s an ám so;
Bha mise uair nach do shaoil mi,
Mun do chaochail air m’aimsir,
Gun tiginn an taobh so
Dh’ amharc Dhiùraidh á Sgàrbaidh.

Beir mo shoraidh do’n dùthaich
Tha fo dhubhar nan garbh-bheann…<eng>

[Beurla]


[TD 43]

[Beurla]

<gai>Ri fuaim an Taibh
Is uaigneach mo ghean,
Bha mis’ uair nach b’e sud m’àbhaist.

Ach pìob nuallanach mhór
Bheireadh buaidh air gach ceòl,
’Nuair a ghluaist’ i le meòir Phàdruig.<eng>

[Beurla]

<gai>Bhur sgrios mas truagh leam bhur càradh,
Ag éisdeachd anshocair bhur pàisdean,
Ag caoidh a’ phannail bh’anns an àraich,
Donnalaich bhan Earra-Ghàidheal.<eng>

[Beurla]


[TD 44]

[Beurla]

<gai>Tha Ile ’n diugh gun daoine,
Chuir a’ chaora a bailtean fàs,
Mar a fhuair ’s a chunnaic mise,
Thoir am fios so thun a’ bhàird.<eng>

[Beurla]

<gai>Tha fearann ar gaoil fo fhraineach ’s fo fhraoch,
’S gach machair is raon gun àiteach,
’S chan fhada bhios duine am Muile nan craobh
Ach Goill agus caoraich bhàna.

Rinn peirceall chaorach fearann a dhaoradh,
Is dh’innis dhuinn daoine an fhàisneachd
Gun cuireadh iad gaisgich nan gleanna air faondradh
Is duthaich nan laoch ’na fàsaich.

Chan iongnadh mi idir bhith sileadh nan deur
’N ám cuimhneachadh gnìomh gach bàillidh,
Mar chuir iad fo chaoraich gach aonach is sliabh,
’S na daoine chur cian thar sàile.<eng>


[TD 45]

[Beurla]

<gai>Ach an diugh tha maor is lann
Air gach alltan agus òb,
Chan ’eil saorsa sruth nam beanntan
Anns a’ ghleann ’san robh mi òg.<eng>

[Beurla]


[TD 46]

[Beurla]

<gai>Chì mi an Cuilithionn
Mar leóghann gun tioma
Le fheusaig de shneachd’
Air a pasgadh m’a cheann,
Le ghruaidhean a’ srùladh
Le easanan smùideach
Tha tuiteam ’nan lùban
Gu ùrlar nan gleann.<eng>

[Beurla]


[TD 47]

[Beurla]

<gai>Chan ìongnadh cill mo shluaigh an cois nan cuan bhith balbh,
Chan iongnadh uchd nan tuam bhith ’n tòic le luach na dh’fhalbh.<eng>

[Beurla]


[TD 48]

The Poetry of the Clearances

[Beurla]


[TD 49]

[Beurla]


[TD 50]

[Beurla]


[TD 51]

[Beurla]

<gai>Grùla ’s Brunnal ’s dà chnoc Scarrail,
Lag nam Bó, Airigh MhicLeòid,
Beinn Thota Gormshuil nam fear sgiamhach,
M’ionam ’s mo chiall Beinn Dubhagraich.<eng>

[Beurla]


[TD 52]

[Beurla]

<gai>Seallaibh m’an cuairt duibh
Is faicibh na h-uaislean
Gun iochd annt’ ri truaghain,
Gun suairceas ri dàimhich;
’S ann tha iad am barail
Nach buin sibh do’n talamh,
’S ged dh’fhàg iad sibh falamh
Chan fhaic iad mar chall e.
Chaill iad an sealladh
Air gach reachd agus gealladh
Bha eadar na fearaibh
Thug am fearann so o’n nàmhaid.<eng>

[Beurla]


[TD 53]

[Beurla]

<gai>Thàinig oirnn do dh’Albainn crois,
Tha daoine bochda nochdte ris,
Gun bhiadh, gun aodach, gun chluain,
Tha ’n àird a tuath air a sgrios.<eng>

[Beurla]


[TD 54]

[Beurla]

<gai>A Dhòmhnaill, a ghràidh mo chrìdh,
’S e dh’fhàg mi trom, muladach, sgìth,
Bhith smuainteach’ an céin
Air gach bochdainn tha ’m dhéidh,
’S mo chàirdean gu léir am dhìth.
Chan àrdan no stoirm,
Cha ghruamaich gharg bhorb,
Cha chogadh ’s beag orm, no strì,
Ach Ile bhith gann
De’n òigridh a bh’ ann:
Chàidh am fuadach o làimh
Do dh’America thall
’S gun neach ann am bheil dàimh no sìth.<eng>

[Beurla]

<gai>Am fearann ’s iad féin
Gum bàsaich le chéil’
O na dh’fhàs iad ’nam béistean doirbh,
Rag-mhuinealach, cruaidh,
Gun iochd no ath-thruas,
Iad puinnseanta, fuar


[TD 55]

Ri ’n ìochdairean ’s ri ’n tuath,
’Gan casgairt le uallach dhoirbh.<eng>

[Beurla]

<gai>Nam faighinn-s’ air an raon thu
Is daoine ’ga do cheangal,
Bheirinn le mo dhòrnaibh
Trì òirlich a mach de d’ sgamhan.<eng>

[Beurla]


[TD 56]

[Beurla]

<gai>’S nuair théid spaid de’n ùir ort
Gum bi ’n dùthaich glan;

Cha téid nì air t’uachdar-sa
Ach buachar mhart;

Cha bhi gal nam pàisdean
No gàirich bhan;

Cha bhi bantrach ’s truaghan ann
A bhualadh bhas.<eng>

[Beurla]


[TD 57]

[Beurla]


[TD 58]

[Beurla]

<gai>Nuair a chì mi na lagain àlainn,
A h-uile àirigh do fàs le cóinnich,
Fo bhadain chaorach le’n uain ’gan àrach,
Chan fhaod mi ràdhtainn nach b’fhàidhe Tómas.<eng>

[Beurla]

<gai>Dìreadh a mach ri Beinn Shianta,
Gur cianail tha mo smuaintean;

A’ faicinn na beinne ’na fàsaich
’S i gun àiteach air a h-uachdar.

Sealltainn sìos thar a’ bhealaich
’S ann agamsa tha an sealladh fuaraidh.

’S lìonmhor bothan bochd gun àird air,
Air gach taobh ’na làraich uaine;

Agus fàrdach tha gun mhullach
Is ’na tulach aig an fhuaran.

Far an robh an teine ’s na pàisdean
’S ann as àirde dh’fhàs an luachair.<eng>

[Beurla]


[TD 59]

[Beurla]

<gai>Ach fhir shanntaich rinn an droch bheairt,
Liuthad teaghlach bochd a ghluais thu.<eng>

[Beurla]


[TD 60]

[Beurla]

<gai>Ged a roinneas gathan gréine
Tlus nan speur ri blàths nan lòn,
’S ged a chithear spréidh air àirigh
Is buailtean làn de àlach bhó,
Tha Ile an diugh gun daoine:
Chuir a’ chaora a bailtean fàs;
Mar a fhuair ’s a chunnaic mise,
Thoir am fios so thun a’ bhàird.<eng>

[Beurla]

<gai>Tha ’n nathair bhreac ’na lùban
Air an ùrlar far an d’ fhàs
Na fir mhóra chunnaic mise:
Thoir am fios so thun a’ bhàird.<eng>

[Beurla]


[TD 61]

[Beurla]

<gai>Tha a’ Ghàidhealtachd is Eirinn
Fo dhóruinn ’s fo éigin,
’S an Gall bho thìr gu tìr.<eng>

[Beurla]


[TD 62]

[Beurla]


[TD 63]

[Beurla]

<gai>Ach bho’n thàinig caochladh air an taobh so,
Dh’fhalbh na daoine, chan ’eil iad ann,
’S bho thàinig caoraich cho pailt air raointean
’S e dh’fhàg mi faondrach ann an àm.<eng>

[Beurla]

<gai>Rinn peirceall chaorach fearann a dhaoradh,
’S dh’innis dhuinn daoine an fhàisneachd,
Gun cuireadh iad gaisgich nan gleannaibh air faondradh,
’S dùthaich nan laoch ’na fàsaich.

Tha fearann ar gaoil fo fhraineach ’s fo fhraoch
’S gach machair is raon gun àiteach,
’S chan fhada bhios duine ann am Muile nan craobh,
Ach Goill agus caoraich bhàna.<eng>

[Beurla]


[TD 64]

[Beurla]

<gai>Is iomadh cearn d’an d’rinn iad sgaoileadh,
Deas is tuath air feadh an t-saoghail:
’S iad na Goill ’s na caoirich mhaola
Chuir mo dhaoine air allaban.<eng>

[Beurla]


[TD 65]

[Beurla]

<gai>Nuair thòisicheas an streupaid
Thig feum air a’ bhochd,
Bidh daoin’ uaisle ’gan glaodhaich
Bhàrr aodann nan cnoc;
Freagraidh mac-talla iad:
‘Chan eagal duibh ’sa’ chàs,
Is pailteas chaoraich-mhaola
Ri aodann a’ bhlàir.’<eng>

[Beurla]


[TD 66]

[Beurla]

<gai>Nis tha dùthaich ar gaoil fo chaoraich ’s fo fhéidh,
Sinn ’gar fuadach thar sàile mar bhàrrlach gun fheum.<eng>

[Beurla]

<gai>Tha àireamh nach gann
Anns a’ chogadh á Leódhas,
A’ cosanadh dhaimean
Is saoibhreas do chàch;
Bidh mise ’gan caoidh
’S mar is tric iad ri m’inntinn,
Am beatha ’ga call
Airson ghleanntaichean fàs.<eng>

[Beurla]


[TD 67]

[Beurla]

<gai>Chunnaic sinn bristeadh na fàire
Is neòil na tràillealachd air chall
An là a sheas MacCaluim làmh ruinn
Aig Beul-Atha-Nan-Trì-Allt.<eng>

[Beurla]


[TD 68]

[Beurla]

<gai>Chaochail madainn ait ar n-òige
Mar an ceò air bhàrr nam beann;
Tha ar càirdean ’s ar luchd eòlais
Air am fògradh bhos is thall;
Tha cuid eile dhiubh nach gluais,
Tha an cadal fuar fo’n fhòd,
Bha gun uaill, gun fhuath, gun anntlachd
Anns a’ ghleann san robh iad òg.<eng>

[Beurla]


[TD 69]

[Beurla]

<gai>Ach tha am fàrdaichean sguaibte
’S an seòmraichean uaine;
Iad fhéin is an gaisge
’Nan cadal fo’n fhòd;
’S tha osag nam fuar bheann
Le h-osnaidhean gruamach
’Gan caoidh mu na cruachan
’S a’ luaidh air an glòir.<eng>

[Beurla]


[TD 70]

[Beurla]

<gai>’S e na dh’fhuiling mi de thàmailt
A thug mo bhàrdachd beò.<eng>

[Beurla]


[TD 71]

[Beurla]

<gai>Nuair thigeadh an Fhéill Mhàrtainn
’S an spréidh ’s am bàrr air dòigh,
Na fir a’ dèanamh càinnteig;
’S na plàtaichean ’nan tòrr;
Ri taobh na brìg bhuntàta
Bhiodh baraille làn de dh’fheòil:
Sud mar chàidh ar n-àrach
Ann an Eilean àrd a’ cheò.<eng>

[Beurla]


[TD 72]

[Beurla]

<gai>Tha luchd teagaisg cho beag cùraim,
Faicinn càradh mo luchd dùthcha;
’S iad cho balbh air anns a’ chùbaid,
’S ged bu bhrùidean bhiodh ’gan éisdeachd.<eng>

[Beurla]


[TD 73]

[Beurla]

<gai>Tha ’n sluagh air fàs cho iongantach
’S gur cruithneachd leotha bròn.<eng>

[Beurla]

<gai>Ach bho’n is luibh an dìomhanas
A riaraicheas an fheòil,
Tha i leantuinn rium cho daingeann
’S tha am barr-iall ris a’ bhròig.<eng>

[Beurla]

<gai>Leagh mo chridhe stigh an Udairn,
Sgoirebreac fo bheachd mo shùilean,
Bha na laoich a dhèanadh tùbh rium
Fad o’n dùthaich ’s iad fo’n talamh.<eng>

[Beurla]


[TD 74]

[Beurla]

<gai>’S nuair bhios mise ’s na bòrdaibh
Bidh mo chòmhradh mar fhàistneachd,

’S pillidh gineal na tuatha
Rinneadh fhuadach thar sàile.

’S bidh na baigearan uasal
Air an ruaig mar bha iadsan;

Féidh is caoraich ’gan cuibhleadh
’S bidh na glinn air an àiteach;

Am cur is ám buana
’S ám duais do na meàirlich;

’S théid na tobhtachan fuara
Thogail suas le ar càirdean.<eng>

[Beurla]


[TD 75-82]

Aspects of Gaelic poetry
[Beurla]


[TD 83]

Notes on sea-imagery in seventeenth century Gaelic poetry

[Beurla]


[TD 84]

[Beurla]

<gai>Monadh fada réidh,
Cuile ’m faighte féidh,
Soilleireachd an t-sléibh
Bha mi sònrachadh.<eng>

[Beurla]

<gai>Tighinn ’na chuartaig o’n ghrinneal
Air slinnein Beinn Dórain.<eng>


[TD 85]

[Beurla]

<gai>Gur bachlach dualach cas-bhuidh cuachach
Càradh suaineil gruaig do chinn.<eng>

[Beurla]


[TD 86]

[Beurla]

<gai>Gun tiginn an taobh seo
Dh’amharc Dhiùraidh á Sgarbaidh.<eng>

[Beurla]

<gai>Cill Ma-Ruibhe fo sgéith a’ chuain.<eng>

[Beurla]

<gai>Beir mo shoraidh thar chaol
O nach cluinn iad mo ghlaodh.<eng>

[Beurla]

<gai>Sgeula leat, a ghaoth a deas,
Seirbhe do ghlòir na ’n domblas,
Gun fhuaim sìthe leat a steach
Air chuan Sgìthe, mo léir chreach.<eng>

[Beurla]

<gai>Tha do thalla gun smùid
Fo charraig nan sùgh.<eng>

[Beurla]

<gai>Ri fuaim an taibh
’S uaigneach mo ghean.<eng>

[Beurla]


[TD 87]

<gai>Chì mi luingeas an Caol Ile
Tighinn an coinneamh Cairistìona.<eng>

[Beurla]

<gai>Doilleir dorcha air oidhche reòta
Chàidh do bhàt thar Rudha Rònaidh,
Dol troimh na caoil a null a Bhròchaill
A dh’amharc air maighdean an òr-fhuilt.<eng>

[Beurla]

<gai>Gu talla ’n fhir fhéil,
Ceann-uidhe nan ceud,
Cill Ma-Ruibhe fo sgéith a’ chuain.<eng>

[Beurla]

<gai>Ri fuaim an taibh
Is uaigneach mo ghean;
Bha mis’ uair nach b’e siod m’àbhaist;
Ach pìob nuallanach mhór


[TD 88]

Bheireadh buaidh air gach ceòl
Nuair a ghluaist’ i le meòir Phàdraig.<eng>

[Beurla]

<gai>’S iomadh bàt agus long
Tha le fonn a’ dol thairis
Eadar Eirinn an t-slòigh
’S dùthaich bhòidheach Mhic Cailein.<eng>

[Beurla]

<gai>Gura muladach sgìth mi
’S mi liom fhìn ’san tìr aineol,


[TD 89]

Anns an h-eileanan Diùrach,
’S mór mo dhùil ri dhol thairis.
Chì mi ’m bàta troimh’n chaolas,
Tha mo ghaol oirre dh’fhearaibh;
Tha mo leannan ’ga stiùireadh,
Lùb ùr a’ chùil chlannaich,
Lùb ùr a’ chùil chùbhraidh,
’S toigh liom fhìn do chaol mhala.<eng>

[Beurla]

<gai>… a null a Bhròchaill,
A dh’amharc air maighdean an òr-fhuilt.<eng>

[Beurla]


[TD 90]

[Beurla]

<gai>M’eudail a dh’fhearaibh nan àlach,
Nuair a dheigheadh tu gu d’ bhàta,
Siod an obair nach biodh cèarr dhut:
Bhiodh do ghillean anns an àlach
Bhiodh tu fhéin air stiùir do bhàta,
Fear curanta treubhach làidir.<eng>

[Beurla]


[TD 91]

<gai>M’eudail a dh’fhearaibh na seòltachd,
Nuair a shìneadh tu ri seòladh
Ghlacadh i eadar na sgòide,
Cneadan a cléithe bu cheòl dhut,
Stiùir ’na déidh ’s fear treubhach eòlach
’Ga stiùireadh ’san iùl bu chòir dhi.<eng>

[Beurla]

<gai>Fliuch an oidhche nochd ’s gur fuar i,
Ma thug Clann Nèill druim a’ chuain orr,
Luchd nan ro-seòl ’s nan long luatha,
’S nan ulagan cruinne cruaidhe,
’S nam brataichean dearga ’s uaine,
’S nan claidheamhna geura cruadhach
Nach laigh smal orr’ anns na truaillean.<eng>

[Beurla]

<gai>Bha mi uair nach do shaoil mi
Ged is faoin bhith ’ga agairt
Gun rachadh do bhàthadh
Gu bràth air cuan farsainn
Fhad ’s a dh’ fhanadh a stiùir dhi
’S tu air cùl a buill bheairte


[TD 92]

Dh’aindeoin ànradh na dùilean
Agus ùpraid na mara;
’S fhad ’s a dh’fhanadh ri chéile
A cuid dhealgan ’s a h-acfhuinn
’S a b’urrainn dhi géilleadh
Do d’ làimh thréin air an aigeann.
Ach ’s i ’n doineann bha iargalt
Le gaoith ’n iar-thuaith ’s cruaidh fhrasan,
Thog i ’mhuir ’na mill dhùghorm,
Smuais i ’n iùbhrach ’na sadan.<eng>

[Beurla]

<gai>Mo bheud ’s mo bhròn
Mar dh’éirich dhò:
Muir beucach mór
A’ leum mu d’ bhòrd,
Thu fhéin ’s do sheòid,
Nuair reub ur seòl,
Nach d’fhaod sibh treòir
A chaitheamh oirr.<eng>

[Beurla]


[TD 93]

[Beurla]

<gai>Muir beucach mór
A’ leum mu d’ bhòrd.<eng>

[Beurla]

<gai>Cha bu mharcach eich leumnaich
A bhuinnigeadh geall réis ort
Nuair a thogadh tu bréid os cionn sàile.

Nuair a thogadh tu tonnag
Air cuan meanmnach nan dronnag
’S iomadh gleann ris an cromadh i h-eàrrach.

Nuair a shuidheadh fear stiùir oirr’
An àm bhith fàgail na dùthcha
Bu mhear ruith a’ chuain dhùghlais fo h-eàrrlainn.


[TD 94]

Cha b’iad na lucharmuinn mheanbha
Bhiodh m’a cupail ag èaladh
Nuair a dh’éireadh mór shoirbheas le bàirlinn;

Ach na fuirbirnich threubhach
As deise dh’iomradh ’s a dh’éigheadh
Bheireadh tulg an tùs cléith air ràmh bràghad.

Nuair a dh’fhalaichte na bùird di
Is nach faighte làn siùil di
Bhiodh luch-tighe ’sìor lùb air a h-àlaich.

’S iad gun eagal gun éislean
Ach ag freagradh d’a chéile
Nuair thigeadh muir bheucach ’s gach àird orr’.

Dol timchioll Rudha na Caillich
Bu ro-mhath siubhal a daraich
Ag gearradh shrutha gu cairidh Chaoil Acuinn.

Dol gu uidhe chuain fhiadhaich
Mar bu chubhaidh dhut iarraidh
Gu Uibhist bheag riabhach nan cràghiadh.

Cha bu bhruchag air meirg i
Fhuair a treachladh le h-eirbheirt
Nuair a thigeadh mór shoirbheas le gàbhadh;

Ach an Dubh-Chnòideartach riabhach,
Luchdmhor àrd-ghuailleach dhìonach,
Gun lìonmhor lann iarainn m’a h-eàrraich.<eng>

[Beurla]


[TD 95]

[Beurla]

<gai>Cha b’ionann ’s mo shaoi
Ri grinneas na gaoith
Gun bhioran r’a taoibh ’s i folbh.<eng>

[Beurla]

<gai>Chan iarradh i moll
No fodar no pronn
Ach sadadh nan tonn r’a sròin.<eng>

[Beurla]


[TD 96]

[Beurla]

<gai>Seall a mach, an e ’n là e,
’S mi ri feitheamh na fàire;
Leis an luasgan th’air m’aigne
Chan eil an cadal ’na thàmh dhomh.<eng>

[Beurla]

<gai>A nighean ud thall
A bheil thu t’fhaireachadh?
Seall a mach,
A bheil a’ ghealach ann,
No ’m faod am bàta
’Taobh a theannadh ruinn.<eng>

[Beurla]


[TD 97]

[Beurla]

<gai>Cha tig bàta mu’n rudha
Nach tig snigh’ air mo ghruaidh.<eng>

[Beurla]

<gai>Ach am faic mi seòl bréid-gheal
Latha gréine ’sa’ chuan,
Ach am faic mi siùil bhàna
Tigh’nn gu h-àrd air bhàrr stuadh.<eng>

[Beurla]

<gai>’S duilich liom do chùl clannach
Anns an fheamainn ’ga luadh.<eng>

[Beurla]

<gai>’S mise ’bhean bhochd
A th’air mo sgaradh
Mur h’e Leódhas mhór ur cala;
Mas e ’s bobhstair dhuibh a’ ghaineamh,
Mas e ’n t-slaodach ’s aodach-tarruing,
Mas e na sgairbh ur luchd faire.<eng>

[Beurla]


[TD 98]

[Beurla]

<gai>Fhaoileag bheag thu, fhaoileag mhar’ thu,
Fhaoileag a shnàmhas gach cala,
Thig a nall is innis naidheachd,
Càit an d’fhàg thu na fir gheala?
Dh’fhàg mi iad ’san eilean mhara,
Cùl ri cùl is iad gun anail,
Beul ri beul, a’ sileadh fala.
Gur e mise th’ air mo sgaradh
Ma tha ur leabaidh anns an fheamainn,
Mas e na ròin ur luchd faire,
Na reultan àrd ur coinnlean geala
’S ur ceòl fìdhle gaoir na mara.<eng>

[Beurla]

<gai>Tha na staimh dhut ’nan lainnir,
Ann an clachan gun tràghadh.<eng>

[Beurla]


[TD 99]

[Beurla]

<gai>M’achanaich-sa, Rìgh na Cathrach,
Gun mi dhol an ùir no’n anart,
An talamh toll no àite falaich,
Ach ’sa bhad ’san deach thu, Ailein,
Ged a b’ann ’san liadhaig fheamann,
No am broinn na muice mara.<eng>

[Beurla]

<gai>Mo chòta bàn am bàrr an t-sàile,
Mo chuailean donn feadh na làthchadh.<eng>

[Beurla]

<gai>Sìn do chas dhomh, sìn do làmh dhomh.<eng>

[Beurla]


[TD 100]

[Beurla]

<gai>Gur e mise chunnaic ìongnadh:
Sa’ mhadainn mhoich ’s mi ’g iarraidh chaorach,
Chunnacas gruagach chuailein chraobhaich
’S i ’na suidh air sgeir ’na h-aonar;
Trusgan gorm oirr’ air son aodaich
A measg maoraich èalaidh na tràghad.
Ach cha b’fhada siod a’ caochladh:
Thog i ’ceann ’s gun d’rinn i straonadh;
Sheall i ormsa thar a guailne,
’S och mo thruaighe, mar a thachair:
Chaidh i ’n riochd na beiste maoile
Shnàmhas an cuan mar an fhaoileig,
Sgoilteas an tonn air gach taobh dhith
Troimh Chaol Mhuile, troimh Chaol Ile,
Troimh Chaol Othasaidh Mhic a Phìotha;
’S chàidh i sin air a fiaradh
Gu eilean riabhach na gaineimh,
Gu tìr fharsainn nam fear fialaidh
’S an sgeir mhóir nach gluais a’ ghaillionn.<eng>

[Beurla]


[TD 101]

[Beurla]

<gai>Chunnacas fearra-long mhór a raoir,
Solus oillt is éig ’na crann,
’S thuig mi gun robh m’aon mhac òg
Fuar fo spòig a’ chuain ud thall.<eng>

[Beurla]


[TD 102]

[Beurla]

<gai>Cha mhinig a bha mi ’g éisteachd
Ri séitrich na muice mara,
Ach ’s tric a chuala mi móran
De chrònanaich an daimh allaidh.<eng>

[Beurla]

<gai>Is aoibhinn an obair an t-sealg,
Aoibhinn a meanmna ’s a beachd;
Gur binne a h-aighear ’s a fonn,
Na long is i a’ dol fo bheairt.<eng>

[Beurla]


[TD 103]

[Beurla]

<gai>Gur mór an sruth-tràghaidh
Thàinig air fir Innse Gall.<eng>

[Beurla]

<gai>Och, a Mhuire, mo chràdh
Mu Chloinn Ghill-Eain nam bàrc,
Mo chreach mar tha ’n tràghadh seachad oirbh.<eng>

[Beurla]

<gai>Ormsa rug an t-anrath cuain,
Chuaidh mo riaghailt uam air chall;
Mo sgeul duilich ’s mo chàs cruaidh:
’S nì buan gun bhuinnig a th’ ann.

Dhìomsa thug an t-eug a’ chìs
Is léir dhut, a Rìgh, mar atà;
Ormsa rug gàir-thonn nan sian,
Gun sìth ach dòruinn gu bàs.

Cha robh stiùir no seòl no slat
No ball beirte a bha ri crann
Nach do thruis an aon uair uainn:
Mo thruaigh-sa, an fhras a bh’ann.<eng>

[Beurla]


[TD 104]

[Beurla]

<gai>Luaithe an aigneadh na ’ghaoth Mhàrtainn,
No muir-tèachd air leacan bàite.<eng>

[Beurla]

<gai>Muladach mi ’s mi air m’aineol,
’S mi ’m aonar an eilean mara,
Gun chuideachd ach dithis leanabh —
Caitrìona bheag agus Anna —
’S na geòidh fhiadhaich a’ dol seachad;
Faodaidh iad sin ’s a bhith fallain:
Tha mo shealgair donn fo’n talamh.<eng>

[Beurla]


[TD 105]

[Beurla]

<gai>Chaithris mi là am bàrr nan cranna leat,
Chaithris mi tràth ’san tiùrr fheamann leat,
Chaithris mi oidhche air sgeir mhara leat,
Chaithris, a ghaoil, is liom cha b’aithreach e,
Mi an cirb do bhreacain bhallaich,
Siaban nan tonn sìor dhol tharainn.<eng>

[Beurla]

<gai>Seòladh leat gu tìr a’ mhurain:
B’àird a chluinnte fuaim na tuinne,
Fuaim an t-siabain ris a’ mhuran.<eng>

[Beurla]


[TD 106-119]

Old songs and new poetry
[Beurla]


[TD 120]

Some Thoughts about Gaelic Poetry

[Beurla]


[TD 121]

[Beurla]

<gai>Nach freagair thu, Chairistìona?
Na freagradh tu chluinninn fhìn thu.
Thug mi bliadhna ’n cùirt an rìgh leat;
’S ged theirinn e thug mi trì ann.
Turus thug mi a Ghleann Comhann,
Bha ’n fhairge trom ’s an caolas domhainn,
Cha b’urra dhomh mo leum a thomhas;
Cha robh Cairistìona romham.
Chì mi luingeas air Caol Ile
Tighinn an coinneamh Cairistìona,
Chan ann gu banais a dhèanamh,
Ach g’a cur ’san talamh ìseal,
Fo leacan troma gu dìlinn.<eng>

[Beurla]


[TD 122]

[Beurla]


[TD 123]

[Beurla]


[TD 124]

[Beurla]

<gai>Ma théid thu dh’Uibhist an eòrna
Thoir bean bhòidheach dhachaidh leat.
Ma gheibh thu bean a Shìol Leòid
Gun iarr i móran fhasanan;
Ma gheibh thu bean a Shìol Tharmaid
Marbhaidh i le macnas thu.<eng>

[Beurla]


[TD 125]

[Beurla]

<gai>Ho roho hì hóireannan
Ho ró chall éile
Ho roho hì hóireannan.<eng>

[Beurla]


[TD 126]

[Beurla]

<gai>A nighean ud thall
A bheil thu t’fhaireachadh?
Coimhead a-mach
A bheil a’ ghealach ann,
No bheil a’ ghaoth an iar
Gun charachadh,
No faod am bàta
Taobh a theannadh ruinn.<eng>

[Beurla]


[TD 127]

[Beurla]

<gai>Bidh m’athair is mo mhàthair
A ghnàth ga mo sheòladh,
Mi sheachnadh coinneimh anamoich
Ri sealgair na mòintich;
Do shùgradh a chlaoidh mi,
Do choibhneas a leòn mi:
Gum b’fheàrr liom na fear oighreachd
Bhith oidhche riut pòsda.<eng>

[Beurla]


[TD 128]

[Beurla]


[TD 129]

[Beurla]

<gai>Chaidh Clann Dòmhaill an sin an òrdugh
Is Clann Ghill-Eain nan rò-seòl àrd,
Sgioba Bhraid-Albann, a’ bhratach bhallabhuidh,
Bu bhuidheann ainmeil bha sin aig Màrr.<eng>

[Beurla]

<gai>Mo chreach mas duilich liom ur càramh
Ag éisdeachd anshocair ur pàisdean


[TD 130]

Ag caoidh a’ phannail bha san àraich,
Donnalaich bhan Earra-ghàidheal.<eng>

[Beurla]


[TD 131]

[Beurla]


[TD 132]

[Beurla]


[TD 133]

[Beurla]


[TD 134]

The poetry of William Livingston

[Beurla]

<gai>Bradan ’s a shlios mar bhoillsgeadh airgid gun smal
Fo ghluasad samhladh sruth a’ ruith ’na chuisle bhras.<eng>

[Beurla]


[TD 135]

[Beurla]

<gai>Bha ’m freiceadan air Mùr Dhùn Athad
Do’m bu dreuchd an talla choimhead,
’S a chunnaic a’ teachd o’n iar-dheas
Càbhlach nam buidhnean fiata,
Sgaothan toirmisgt’ tìr na gaillinn,
A bu tearc a stadadh sìon no doireann,
Creachadairean allta lìonmhor,
Iargalta, gun iochd, gun fhìrinn,
Dìorrasach, fuileach, coirbte, dàna,
A dh’fhàg basraich an iomadh àite
Air còrsan Rìoghachdan na h-Eòrpa
O’n Fhairge Mhòir gu Cuan na Reòta.<eng>

[Beurla]

<gai>Bha ’m brataichean am bàrr nan cranna
Le anail nan neul a’ srannail,
Stiallan dubh ri fiodhrach seòlaidh,
Starcaicht’ ri fàraidhean còrcaich.<eng>

[Beurla]


[TD 136]

[Beurla]

<gai>Mar luaths iolair gu dìoladh braid
An t-sealgair ’s e creachadh a nid.<eng>

[Beurla]

<gai>Cha téid fear a dh’ìnnseadh sgeòil dibh
Tuagh, tuagh;
Cluinnibh na fithich a’ ròcail,
Tuagh, tuagh;
Nì sinne dhaibh cuirm do’r spòltan,
Tuagh, tuagh.<eng>

[Beurla]

<gai>Chì mi dreag o’n iar ag éiridh,
Manadh an-iochd is creich mhóir,
Basraich bròin is tòir is claidheamh
Nan Geintleach borb ’gar caitheadh,
Leis an aighear thu, chreach mhór.<eng>


[TD 137]

[Beurla]

<gai>Aig deireadh nam briathran so
Thionndaidh e aghaidh rium;
Cha bu tannasg foilleil
An sealladh àigh;
’S an crios a’ boillsgeadh
Le spangan òir is neamhnuidean
Air a bhroilleach aibhseach.
Dhearc e orm le caoimhneas
A cheangail ris mi mar gum bithinn
Ann am bannan iarainn;
Bha m’fhuil ’gam thogail
A dhol g’a fhàilteachadh,
’Nuair a tharruing e chlaidheamh,
Lann air fad is leud
Nach ’eil a leithid idir ann,
’S a’ deàrrsadh mar ghathan nan reultan
An oidhche reòta.<eng>

[Beurla]


[TD 138]

[Beurla]

<gai>Chaidh a’ cheann-bheairt, an claigeann ’s an t-eanchainn,
’Nan spreadan dearg gliongrach.<eng>

[Beurla]


[TD 139]

[Beurla]

<gai>Thug mise dhuit, mar gheall mi,
Sealladh air glinn àigh ’s air beanntan,
Air coirean fraoich ’s air raointibh alltach,
’S lochain nach traoigh air gach meall diubh;
Muim’ altrum nan gèadh ’s nan lach,
Far am faigh am fiadh a dheoch,
’S a lòn gu fial air leirg a mach,
De mhìltibh lus ri gréin gu moch,
Air aonach farsuing nan eas caoirgheal
A’ steall-ruith troimh chlaisibh craobhach,
A’ mire leum ’nan ceudaibh caochan
Nach do thruailleadh riamh ’s nach caochail.<eng>

[Beurla]


[TD 140]

[Beurla]

<gai>An toir gur neò-ghlan
Nan gàrr mucach bhuait do chiall,
Do mhaoin, do chòir is do Dhia?
Eirich, a sheana mhàthair bhuadhach,
Rìoghail, dhoirbh,
Ardanach, aintheasach, threòraich, gharbh,
Thig a mach le d’ mhórachd o shean,
’S cluinneadh do mhic
Le seirm nam bàrd carson.<eng>

[Beurla]


[TD 141]

[Beurla]

<gai>Chan fhacas ad latha air talamh
Na h-Eòrpa, na h-Eòrpa,
Air talamh na h-Eòrpa,
Fear eile do shamhuil, do shamhuil,
Fhir àillidh, fhir àillidh,
Cha d’fhàgadh ad dhéidh dhuinn,
Ad dhéidh dhuinn, ad dhéidh dhuinn.
O na rinneadh do d’ chreubh
Caisil-chrò, caisil-chrò,
O na rinneadh do d’ chreubh
Caisil-chrò!<eng>

[Beurla]

<gai>Cà facas air thalamh
Boinne fala a b’àille
Na ’n t-oighre bh’ air Dubhaird,
Locha Buidh’ agus Aros?


[TD 142]

’S iomadh bean a bhiodh réidh riut
Ach thu fhéin bhith air mhànran,
’S cha d’ fhuaradh beachd-sgeul ort
Ach gun reubadh sa’ bhlàr thu,
Mo Lachlainn Mór.<eng>

[Beurla]


[TD 143]

[Beurla]

<gai>A thalamh àrd nan coilltean uaine
’S nan sruth fìor-uisg’,
Cuislean bras nan lochan domhain
Nach gabh dìobradh;
Caochain ghlan na doimhne móir’
A’ ruith air uachdar
Do bheanntan gorm, a thìr nan curaidh
’S nam ban stuama;
Neòil ghlas m’a bharraibh stùc a’ snàgadh
Is féidh ’nan langan
Ri creachainn a’ dìreadh ’s a’ teàrnadh
Le lùth eangain;
Coilich nan cneas dubh a’ turraraich
Air do tholmain,
Is mìltean lus a’ fàs ’nam maise
Le brìgh talmhainn.<eng>

[Beurla]


[TD 144]

[Beurla]

<gai>Chàidh gruaim nan siantan a chadal,
’S tha fèath air talamh ’s air cuan;
’S choisg gaoth fhuaraidh na gaillionn
Gu sìth a h-anail o thuath;
Tha neòil shoilleir na h-iarmailt
A’ sgaoileadh cian air an cuairt,
’S a’ pògadh gathan na gréine,
Chuir blàths a’ Chéitein a nuas.<eng>

[Beurla]

<gai>Ràinig tu leab’ a’ chruaidh chàis,
Dhiùlt thu teach mear na luath-ghàir,
Is an iargain loisgeach ’gam bhualadh,
‘Bu tric agam ’s b’annamh uam thu.’<eng>

[Beurla]


[TD 145]

[Beurla]

<gai>’S trom an t-eallach gaol dùthcha
’S fòirneart aindeoin.<eng>

[Beurla]

<gai>Braid-Alba le gàmhlas foilleil
Air a sguabadh;
Sglamhaiche gun iochd ’ga rùsgadh
’Na lom-fhàsaich,
’S a mic laochail fad o’n dùthchas
A’ caoidh na dh’fhàg iad.<eng>

[Beurla]

<gai>Cuimhne na bhà
Ghluais mi gu dàn
’S sinn claoidhte le cràdh fòirneirt:
’Gar sgiùrsadh le smachd
Fo’n smàig nach do chleachd,
’S sinn gun dùthaich fo reachd fògraidh.<eng>

[Beurla]

<gai>Alb’, an seun thu mo ghlaodh,
Nach dùisg thu, Mhàthair mo ghaoil,


[TD 146]

Mun toir mallachd na daorsa buaidh ort?
Na sean fhineachan treun
Air an sgapadh an céin,
Sliochd nan saoi d’am bu bheus cruadal.<eng>

[Beurla]

<gai>Cha robh do dheamhain ’san t-slochd
Le gur Shasuinn fo’n smachd
Na chuir do shaorsa fo reachd nàmhaid.<eng>

[Beurla]

<gai>Chithear cumhachag bròin,
Is ialtag nam fròg,
Gun eagal an còmhnuidh dhuaichnidh
Far an d’ àraicheadh laoich,
Sliochd nan Crìosduidhean saor
Tha nis feadh an t-saoghail fuadaicht’
Le màgaich ghreannach tnù,
Lior nan garrachain brù,
’S nan cràin sliopach gun chliù,
O’n d’fhàs iad;
Pòr salach na foill,
Ris an dubhairt ar n-athraichean Goill,
’S trom acain na roinn a dh’fhàg iad.<eng>

[Beurla]


[TD 147]

[Beurla]

<gai>Faic a’ chreag àrd chorrach ud thall,
Air deis-thìr thonnaich,
Aon uair sealbh Mhic Dhòmhnuill;
Am balla briste ’na chàrn,
An sàmhchair linntean fada,
Gun ghuth ceann-feadhna no gaisgich,
Gun sgal mìol-choin, gun fhoirm clàrsaich;
Ach lombair nàduir mu charraig an Dùin
A thug fasgadh ’na theinn do Rìgh Raibeart:
Sin ceart samhladh cor nan Gàidheal
’San àite so anns nach eil iad a nis.
O shannt chruaidh-chridhich,
Càit am bheil crìoch do mhallachd
An aghaidh nan curaidhean dìleas?
Bheir fìrinn fathast buaidh ’nan aobhar.<eng>

[Beurla]


[TD 148]

[Beurla]

<gai>Is gann a gheibhear air fad na talmhainn
Samhladh ghuir o’n Diabhal
A rinn fàsach do Thìr nan Gàidheal.<eng>

[Beurla]

<gai>Alach nan Cràin Sasunnach!
Bior taghairm dheamhan is shiùrsach!<eng>

[Beurla]

<gai>Luchd comuinn chon,
Is brùidean crodhanach an fheòir,
Mic mhallachd an t-saoghail fharsuing.<eng>

[Beurla]


[TD 149]

[Beurla]

<gai>Tha ’n linne sleamhuinn sìochail
O na chiùinich strì nan speur.<eng>

[Beurla]


[TD 150]

[Beurla]

<gai>’S fad thu o linne nam beuc
Far an cluinnear séitrich thonn,
Cuisle sruth cuain ’na still
A’ cothachadh ri strì nan long.<eng>

[Beurla]

<gai>O’n tha sinn ann chan àm gu stad e,
Gus an tog sinn séist an Rannaich,
Stiùradair na birlinn Ileach,
A dh’fhalbh a thoirt na rìbhinn thairis.

Tha ’m bàta gnìomhach luath fo h-aodach,
A’ dol ’na deann troimh chaoirean steallach,
Miann maraich’ a siùil gheala sìnte,
’S bior-snaois a’ snìomh ri ceann a saidhe.

Eibhneas eileanaich a gluasad,
Nuair thogas na fuaraidh a darach,
’S taobh an fhasgaidh leagt’ a crònan,
Fo chòbhrach a sròin a’ gearradh.<eng>

[Beurla]


[TD 151]

[Beurla]

<gai>Thoir do chàch mar is àill do dhìleab
Ach tilg do thonnag air an Ileach.<eng>


[TD 152]

[Beurla]

<gai>Teanga nach do ghluais ri càirean
A leithid eile o’n latha dh’fhàs i;
Their càch ‘Iain Lom’ riut; ainm is feàrr ort,
Sùisde greadaidh Earra-Ghàidheil.<eng>

[Beurla]

<gai>Bheir mise dhuit teisteas sgrìobhta,
Thu bhith dìleas air mo chùl,
’S nach innis thu gum bi mi cadal
No ’g iarraidh nead air an Dùn;
Tha thu sleamhainn, dubh, ’s do chluasan
A’ lùbadh a nuas mu d’ shùil,
’S a dh’aindeoin na their luchd an tuaileis
’S companach duin’ uasail thu.<eng>

[Beurla]

<gai>Chàidh gach bruach is gleann is allt
A rannsachadh le siubhal chas;


[TD 153]

’S mas fìor ’s an t-oircean gun fhaotuinn,
Thòisich caoineadh ’s greadadh bhas.<eng>

[Beurla]


[TD 154]

[Beurla]


[TD 155]

[Beurla]


[TD 156]

<gai>Clach Air a’ Chàrn — Uilleam Mac Dhùn-Léibhe

Anns an naoidheamh linn deug, thàinig latha na dunachd air cloinn nan Gàidheal. Cha robh an linn ach glé òg —ma thòisich i idir — nuair a chualas glaodh cruaidh o Ailean Mac Dhùghaill, Ailean Dall, an Gleann Garadh:

Thàinig oirnn a dh’Alba crois,
Tha daoine bochda nochdte ris,
Gun iochd, gun airgead, gun chluain:
Tha’n Aird a Tuath air a sgrios.

’S iomadh glaodh de’n t-seòrsa sin a chualas o bhàird nan Gàidheal anns a’ cheithir fichead bliadhna a bha ri teachd; ach cha robh glaodh dhiubh uile cho cruaidh, sgairteil, neo-sgàthach ris an iomadh glaodh a rinn an t-Ileach curanta, Uilleam Mac Dhùn-Léibhe. Ma dhleasas dithis sam bith an t-àrd urram air son gaol dùthcha agus cinnidh am measg bàird na Gàidhlig, ’s ann aig Uilleam agus aig Màiri Mhór nan Oran a tha e; agus chan e aon chlach ach móran bu chòir a dhol air a’ chàrn, nan robh carraghan-cuimhne nam fìor Ghàidheal cho àrd-cheannach ri gach colbh as lugha toillteanais.

Rugadh Uilleam Mac Dhùn-Léibhe faisg air a’ Bhodha-mhór an Ile, anns a’ bhliadhna 1808. Bha e de theaghlach mór agus cha d’fhuair e ach beagan sgoile — ciamar a gheibheadh e móran anns na làithean a bh’ann —ged a dh’fheuch athair, a bha ’na shaor, air a chomas a dhèanamh. A réir Uilleam fhéin, cha robh móran cùraim aige ’na òige de fhoghlum na sgoile, agus rinneadh tàillear dheth.

Cha bu dona a’ cheàird sin dha oir bha an tàillear air shiubhal o thigh gu tigh, agus far an robh an tàillear, chruinnicheadh sean is òg gu tigh-céilidh; ach chuir tubaist do uircein muice Uilleam agus a mhaighstir gu carraid, agus dh’fhàg am bàrd òg Ile gu teachd-an-tìr fhaighinn air a’ Ghalldachd no, có dhiùbh, air Tìr-mór. Bha e greis an Dùn Breatunn; greis an Arrochair agus am Both-chuidir; greis mu thaobh Loch Eireann an siorrachd Pheairt. Phòs e té bho Strath


[TD 157]

Eireann, agus rinn ise a dìcheall ’ga chuideachadh ’na shaothraichean móra, oir cha robh e fada air Ile fhàgail nuair a lìonadh e le eud mór agus dìorras chum seirbhis na h-Albann, agus gu h-àraid nan Gàidheal. Chàidh e dh’obair an Grianaig, agus an sin a Ghlaschu. Thàinig bàs aithghearr air anns a’ bhliadhna 1870, dusan bliadhna mun tug ‘fir mhóra’ Bràighe Thròndairnis Gàidheil na h-Albann gu car dùsgaidh. Chaochail a bhean beagan mhìosan roimhe, agus cha robh teaghlach aca. Thiodhlaiceadh iad anns a’ chladh ris an abrar <eng>‘Janefield Cemetery’<gai> an taobh an ear Baile Ghlaschu. Chuireadh clach air an uaigh troimh obair Dhonnchaidh Mhic Ghille Bhàin agus Chaluim Mhic Mhuirich, agus anns a’ bhliadhna 1882 chuir an Comunn Ileach Duain agus Orain Uilleim an clò fo stiùireadh an Urramaich Raibeart Blàr. Dlighidh an Comunn Ileach urram mór a thaobh na h-obrach, agus rinn Raibeart Blàr seirbhis shònraichte d’a luchd dùthcha. Thug e cunntas air beatha Uilleim ann an roimh-ràdh an leabhair. Anns a’ chunntas sin thug e, ar leamsa, cus molaidh do’n bhàrd, ach cha tug e leth gu leòir do’n duine. Tha mise de’n bharail nach bu toigh leis a’ mhinistear a’ chainnt bhorb, sgaiteach leis an do sgiùrs Uilleam na slaightearan a thug sgrios air na Gàidheil, agus na sliomairean nach fosgladh am beòil mar a rinn Uilleam.

Tha Blàr a’ cur as leth Uilleim gun robh e buailteach air iadach agus nach robh e suilbhir ri daoine eile a bha a’ strì ann an aobhar na Gàidhlig. Faodaidh sin a bhith, ach feumar cuimhneachadh gun robh sliomairean ’nam measg-san cuideachd. Cha chuala mise gun robh ‘Caraid nan Gàidheal’ e fhéin a’ toirt a’ chraicinn de uachdarain agus de chinn-chinnidh sgrèamhaidh na Gàidhealtachd nuair a bha e a’ sliomaireachd ri Bàn-righinn Victoria am Bràigh Mhàirr agus cha robh móran comain aig curaidhean an t-sluaigh air ministeirean Eaglais Mhór na h-Albann anns na làithean sin. Mar a thubhairt Màiri Mhór:

Tha luchd teagaisg cho beag cùraim
A’ faicinn allaban mo dhùthcha,
’S iad cho balbh air anns a’ chùbaid
’S ged bu bhrùidean bha ’gan éisdeachd.

Ged nach robh Uilleam Mac Dhùn-Léibhe air rann a dhèanamh riamh, bhiodh a shaothair air sgàth na h-Albann mìorbhaileach. Gun ach sgoil thruagh ’na òige, agus a’ strì ri obair fhada làitheil, dh’ionnsaich e Greugais, Laideann, Fraingeis agus eadhon Eabhra feuch am biodh am barrachd tuigse aige air eachdraidh an t-saoghail gus an cuireadh e an céill glòir a dhùthcha agus gus an seasadh e a còir.


[TD 158]

Bha a pheann gun sgur anns na pàipearan-naidheachd is e ag agairt cliù is math a dhùthcha.

Ged nach robh e riamh ’na sgoileir coimhlionta no ’na fheallsanach — agus ciamar a b’urrainn gum biodh — thug e oidhirp shònraichte air bàrdachd na Gàidhlig a leudachadh agus a leasachadh le dòighean agus cuspairean ùra, agus ged nach deach leis mar bu trice, dh’fhàg e iomadh rann coimhlionta, iomadh rann mìorbhuileach, gu h-àraidh nuair a lasadh an fhearg uasal agus am bròn uasal a mhac-meanmna.

Braid-Alba le gàmhlas foilleil
Air a sguabadh,
Sglamhaiche gun iochd ’ga rùsgadh
’Na lom-fhàsaich,
’S a mic laochail fad o’n dùthchas
A’ caoidh na dh’fhàg iad.

Chan ioghnadh ged a their e:

’S trom an t-eallach gaol dùthcha,
’S fòirneart ain’eoin.

agus

Ràinig tu leab’ a’ chruaidh chàis,
Dhiùlt thu teach mear na luath-ghair;
Is an iargainn loisgeach ’gam bhualadh,
‘Bu tric agam ’s b’annamh uam thu’

agus a rithist

Is gann a gheibhear air fad na talamhainn
Samhladh ghuir o’n Diabhal
A rinn fàsach do Thìr nan Gàidheal.

’S ann o ‘Chuimhneachan Bhraid-Albann’ agus bho ‘Chòmhradh air Fàsachadh na Gàidhealtachd’ a tha na rainn air an tug mi iomradh, ach chan eil anns an dà dhàn sin ach fear no a dhà de na dàin a tha làn feirge is bròin mu thogail na tuatha agus mu ‘chor muladach leth àrd na h-Alba’. Tha dàn eile fada nas trice air na bilean aig a bheil ùidh ann am bàrdachd ar dùthcha. Is e ‘Fios thun a’ Bhàird’ as òirdheirce dhiubh uile, agus ’na cheithir rannan deug chan eil e furasda rann seach rann a thaghadh. Anns an dàn seo tha am bròn nas truime na tha an fhearg. Seo agaibh a’ cheud rann, an siathamh rann, an t-ochdamh rann, an treas rann deug, agus am fear mu dheireadh.


[TD 159]

Tha ’mhaduinn soilleir grianach
’S a’ ghaoth ’n iar a’ ruith gu réidh;
Tha ’n linne sleamhuinn sìochail
O na chiùinich strì nan speur.
Tha ’n long ’na h-éideadh sgiamhach,
’S cha chuir sgìos i dh’iarraidh tàmh;
Mar a fhuair ’s a chunnaic mise:
Thoir am fios so thun a’ Bhàird.

Tha bogha-mór an t-sàile
Mar a bha le reachd bith-bhuan
A’ mórachd màise nàduir
’S a’ cheann-àrd ri tuinn a’ chuain;
A rìombal geal seachd mìle,
Gainmhean sìobt’ o bheul an làin;
Mar a fhuair ’s a chunnaic mise:
Thoir am fios so thun a’ Bhàird.

Ged a roinneas gathan gréine
Tlus nan speur ri blàth nan lòn,
’S ged a chithear spréidh air àirigh
’S buailtean làn de dh’àlach bhó,
Tha Ile ’n diugh gun daoine:
Chuir a’ chaor’ a bailtean fàs,
Mar a fhuair ’s a chunnaic mise:
Thoir am fios so thun a’ Bhàird.

Chan fhaigh an déirceach fasgadh
No ’m fear astair fois o sgìos,
No soisgeulach luchd éisdeachd:
Bhuadhaich eucoir, Gaill is cìs;
Tha ’n nathair bhreac ’na lùban
Air na h-ùrlair far an d’fhàs
Na fir mhór a chunnaic mise
Thoir am fios so thun a’ Bhàird.

Lomadh ceàrn na h-Oa,
An Lanndaidh bhòidheach ’s Roinn Mhic Aoidh,
Tha ’n Learga ghlacach ghrianach
’S fuigheal cianail air a taobh,
Tha ’n gleann ’na fhiathair uaine
Aig luchd fuath, gun tuath, gun bhàrr,
Mar a fhuair ’s a chunnaic mise:
Thoir am fios so thun a’ Bhàird.

Ile no Braid-Albann, no roinn sam bith eile anns an robh Gàidheil a dh’fhuiling sannt is fòirneart nan uachdaran, le cumhachd riaghaltas Bhreatainn air an cùl, bha iad uile fo bheachd sùil Mhic Dhùn-Léibhe,


[TD 160]

agus cha tug breugan is cealgaireachd riaghladairean Bhreatainn air a chùl a chur air Gàidheil Eirinn:

A’ maduinn neo-chiontachd na h-òige
Fhuair mi sgeòil nan linn a dh’fhalbh
Aig cagailtean Ile Chlann Dòmhnuill
M’an d’fhògradh na Gàidheil o’n sealbh.

A’ chòisridh fhuranach le’m b’éibhinn
Aithris sgeulachd Innis-Fàil,
Uirsgeulan nan aoighean còir,
An séisdean ceòlar nam bàrd.

Shaoileadh na macain gum b’fhìor
Na dh’innseadh dhaibh o bheul nan sean;
’S gun robh thus’ a ghnàth mar chualas
Luath-ghàireach, sona, mar sin.

Tha mi ’n diugh mar a b’àbhaist
A’ faicinn t’fhaire thar an lear
O chladach tonnach deas-thìr Ile,
’S is dubhach is innseadh do chor.

Sgeula mulaid, cuing is fògraidh,
Gort is bròn is ana-cheart,
’S gun dòigh air t’fhurtachd od’ phéin
O na bhrist thu féin do neart.

Thug mi iomradh a nis air ‘Fios thun a’ Bhàird’, ‘Eirinn gu Gul,’ ‘Cuimheachan Bhraid-Albann’ agus air an dàn ris an abrar ‘Còmhradh air Fàsachadh na Gàidhealtachd’, an dàn as treasa cainnt is càineadh nan uachdaran: ‘samhladh ghuir o’n Diabhul’, ‘àlach nan cràin Sasunnach’, ‘bior taghairm dheamhan is shiùrsach’, ‘luchd comuinn chon’, ‘mic mallachd an t-saoghail fharsaing’.

Thuirt mi fhìn roimhe so gun robh Màiri Mhór agus Uilleam ceàrr ann a bhith cur na coire air Sasuinn ’s a’ dìochaineachadh gum b’e Gàidheil mór roinn nan ceann-cinnidh agus nan uachdaran a rinn fàsach de ar dùthaich agus a sgrios ar daoine. ’Se mise bha ceàrr, cha b’e Màiri is Uilleam. Dé bha anns na cinn-cinnidh sin agus na h-uachdarain sin ach Sasunnaich, air an oileanachadh an sgoiltean Shasuinn, le cumhachd Shasuinn air an cùl. Is tric a smuainicheas mi air amaideas nan saighdearan Gàidhealach is Eireannach a choisinn gach blàr an aghaidh Napoleon. Nan robh air a dhol le Napoleon, dh’fhaodadh gun robh e air Mac Nèill Mhic Eachainn a chur ’na riaghladair air a’ Ghàidhealtachd. Cha b’urrainn esan gun a bhith fada na b’fheàrr na’n fheadhainn a bh’ann, mur robh an donas buileach air, agus tha a h-uile coltas nach robh. Ma bha gealtairean is sliomairean


[TD 161]

am measg Gàidheil Ghlaschu agus Ghrianaig r’a linn, chan ioghnadh idir gun robhas ag ràdh gum bu duine corrach Uilleam Mac Dhùn-Léibhe.

‘Is trom an t-eallach gaol dùthcha,’ arsa Uilleam. Cha b’ioghnadh idir ged a bhristeadh e gach druim Gàidhealach air an robh e anns an linn eagalach eadar 1782 agus 1882. Feumaidh duine, ge dìleas e, an t-eallach a chur dheth agus anail a leigeil an dràsda ’s a rithist. B’fheudar do Uilleam Mac Dhùn-Léibhe sin a dhèanamh, mar as fheudar do dhaoine eile, agus thàinig iomadh dàn as an leigeil analach sin. Mas d’fhàg e Ile, nuair a bha e ’na bhalach òg, rinn a rannan cuimir, grinn d’a chù Bran:

Bheir mise dhut teisteas sgrìobhta:
Thu bhi dìleas air mo chùl,
’S nach innis thu gum bi mi cadal
No ’g iarraidh nead air an Dùn.
Tha thu sleamhainn, dubh, ’s do chluasan
A’ lùbadh a nuas mu d’ shùil;
’S a dh’aineoin na their luchd an tuaileis,
’S companach duin’ uasail thu.

Bha Uilleam Mac Dhùn-Léibhe éibhinn, neònach iomadh uair. Chì sinn sin anns na dàin a leanas — ‘An t-Oircean’, ‘Sùisde Chonain’, agus gu h-àraidh ann an treamasgal fada, ‘Driod-fhortan Imhir an Ràcain’, dàn anns a bheil gach seòrsa neònachais air a chur an Gàidhlig bheothail, ghlain, ghrinn, agus tha còig ceud sreath ann dheth. Bha còir barrachd eòlais a bhith aig Gàidheil air an dàn so.

Is toigh leam ‘Oran Bean a’ Bhàird’, ‘Tigh Chailein’, agus ‘Rannan do Uilleam Mac Ghille Chriosda’. Tha aighear na mara annta; ach chan eil móran agam mu na dàin fhada mu chogaidhean a bha ann ’s nach robh ann: ‘Na Lochlannaich an Ile’, ‘Blàr Shunadail’, ‘Blàr Dhail-righ’, ‘Cath Thom Ealachaidh’, ‘Cath Allt a’ Bhonnaich’, ‘Blàr Thràigh Ghruinneart’, agus càch. Dh’fheuch Mac Dhùn-Léibhe dòigh ùr no a dhà anns na dàin sin, ach mar as trice tha iad ro-bhriathrach agus gun an dealbhadh snaidhte a tha anns na dàin éibhinn no an cuid de na dàin mu chor a dhùthcha.

Ma tha Ilich ’gam éisdeachd, tha mi ag ràdh riutha gu bheil mi duilich nach eil mi cho eòlach air beul-aithris mu’n bhàrd ’s a tha iadsan; ach gun tubhairt mi fada bharrachd m’a dhéidhinn ann am pàipear m’a dhéidhinn a thig a mach am bliadhna bho Chomunn Gàidhlig Inbhirnis; gu bheil mi an dòchas gun cuir na h-Ilich a mach clò-bhualadh eile de dhàin Uilleim, agus gun cum iad a’ dol an deagh obair a rinn an Comunn Ileach anns a’ bhliadhna 1882.


[TD 162]

Mairearad Nighean Lachlainn

Tha Mairearad Nighean Lachlainn air aon de na ban-bhàird a bha beò mu dheireadh na seachdamh linn deug agus mu thoiseach na h-ochdamh linn deug. A réir an Ollaimh MacBhàtair, rugadh i mu 1660 agus chaochail i mu 1730, ach tha MacGill-Eain Mac na Ceàrdaich, ’na leabhar Na Bàird Ghàidhealach eadar 1715 agus 1765, ag ràdh: <eng>‘She lived to an extreme old age. It is impossible to fix the date of all her poems. One of them, however, was composed in 1702 and another in 1751. The year of her death is not known. It seems impossible to find out as a matter of certainty where she is buried.’<gai> Is e an dàn a rinn i an 1751 ‘Oran do Shir Eachann MacGill-Eain’, a chaochail anns an Ròimh an 1751. Am b’i Mairearad a rinn an dàn seo? Tha Mac na Ceàrdaich cinnteach gum b’i. Tha Pàdraig Mac an Tuairneir de’n cheart bharail, agus tha e soilleir nach robh Mac na Ceàrdaich ag aithris air Mac an Tuairneir a mhàin oir tha iomadh eadar-dhealachadh bhriathran eatorra. Mar eisimpleir, tha Mac an Tuairneir a’ tòiseachadh mar a leanas:

Thì tha ’n cathair nam feartan,
Cum ceart agus còir ruinn
’S cuir deagh sgeul thugainn dhachaidh
Air Sir Eachann nan ròiseal;
’S ma chaidh thu as t’ fhearann
’S tu bhith tamull air fògradh,
Gur h-e sgeula mo sgathaidh:
Càch ag aithris nach beò thu.

Agus tha Mac na Ceàrdaich mar seo:

Fhir tha’n cathair an Fhreasdail,
Cum-sa ceart agus còir ruinn
’S cuir deagh sgeul thugainn dhachaidh
Air Sir Eachann nan rò-seol.
Tha e fad uainn á fhearann
Agus tamull air fògradh;
Gur h-e sgeula mo sgaraidh:
Càch bhith ’g aithris nach beò e.


[TD 163]

Chan eil rann seach rann ag ràdh gu deimhinneach gu bheil Eachann marbh, ’s cha mhotha tha rann eile anns an òran ag ràdh a leithid, ach a mhàin gun dànaig a sgeul bàis; ach tha an siathamh rann (anns gach clò-bhualadh) a’ nochdadh gum b’ann an déidh Blàr Chuil-lodair a rinneadh an t-òran:

Dh’fhairich latha Chuil-lodair
Gum bu dosgach na Gàidheil,
’S gun robh thus’ ann an Sasuinn
Air do ghlacadh le d’nàmhaid.

Uime sin, ma tha Mac an Tuairneir agus Mac na Ceàrdaich ceart ann a bhith ag cur an òrain seo as leth Mairearaid, bha i beò an 1746 agus, a réir gach coltais, an 1751.

A thaobh an òrain a rinneadh an 1702, chan urrainn nach e seo an t-òran do Shir Iain MacGill-Eain a tha a’ tòiseachadh:

O fhuair mi sgeul ’s chan àicheam e,
Gu bheil e dhomh toirt gàirdeachais,
Gur binne leam na clàrsaichean
Bhith ’g innse mar a thànaig sibh,
Gu bheil Sir Iain sàbhailte
’S gun tug a’ Bhan-righ’nn cùirt dha.

B’i Anna a’ bhan-righinn oir tha an dara rann ag ràdh, “Nam b’fhiosrach Ban-righ’nn Anna.’

Ged a thuirt e 1702 anns na Bàird Ghàidhealach, tha Mac na Ceàrdaich ag ràdh anns an leabhar <eng>The Clan Gillean: ‘Sir John MacLean returned to London about the beginning of 1704.’<gai> Gidheadh, faodar a bhith cinnteach gu robh Mairearad ris na h-òrain roimh 1702, agus cha mhór dà bhliadhna anns an aois mhóir a fhuair Mairearad a réir beul-aithris. Dh’fhaodadh gun d’rugadh i mu 1660 agus gun robh i beò an 1751, gu h-àraidh a chionn nach eil òran air a chur as a leth roimh 1689 no 1692, agus tha beul-aithris ann gun robh i ’na meadhon aois mun do shìn i air bàrdachd.

Anns a’ bhliadhna 1821 chlò-bhuaileadh an Inbhirnis le Seumas Friseal Co-chruinneachadh Dhàn, Oran, etc., agus tha dà òran ann air an ainmeachadh air Mairearad: ‘Gaoir nam Ban Muileach’, agus duan beag eile, ‘Do chloinn Ghill-Eain air do na Caimbeulaich buaidh fhaotainn orra’. Seo mar tha an duan a’ tòiseachadh:

Cha choma leam fhéin no co dhiù sin,
Aon mhac Sir Lachun na lùireach,


[TD 164]

Cuilean leomhan nan long siùbhlach,
Bhith cur lasair ri aitreabh Dhuibhneach.

Có ‘aon mhac Sir Lachun’? Cha robh ach aon Lachlann ’na cheann-cinnidh air Cloinn Ghill-Eain eadar bàs Lachlainn Mhóir an 1598 agus 1751. B’esan Lachlann, am ‘fear bu mheasaile ’n campa Mhontrois’. Chaochail e an 1648, ach bha dithis mhac aige, Eachann Ruadh, a mharbhadh aig Inbhir-chéitein an 1651; agus Ailean, athair Shir Iain. Bha Ailean ’na cheann-cinnidh eadar 1651 agus 1674. Tha an ‘duanag’ aig Mac na Ceàrdaich mar seo:

Cha choma leam fhìn co dhiù sin,
Aon mhac Sir Ailein nan lùireach,
Cuilean leóghainn nan long siubhlach
A bhith bhuainn le cluain nan Duibhneach.

Chan eil teagamh nach eil Mac na Ceàrdaich ceart anns a’ chùis seo. B’e Sir Iain an ‘cuilean leóghainn’, aon mhac Shir Ailein. Bha Iain ’na cheann-cinnidh eadar 1674 agus 1714, agus gu dearbh is iomadh latha bha e ‘bhuainn le cluain nan Duibhneach’. An 1674 thòisich na Caimbeulaich air milleadh a dhèanamh air Muile, agus a rithist an 1679 agus an 1680. Cha robh Iain ach ceithir bliadhna a dh’aois an 1674, agus eadar 1674 agus 1686 b’e Lachlann Bhròlais fìor cheannard Chloinn Ghill-Eain. Chaochail Lachlann Bhròlais an 1686, agus ghabh Lachlann Thorrloisg an ceannas. Cha b’ann gus an do chaochail Lachlann Thorrloisg, an 1687, a b’urrainn do neach a ràdh gun robh Sir Iain ’na cheann-feadhna da-rìreadh, agus cha robh e ach seachd bliadhna deug an uair sin fhéin. An 1688 theich Rìgh Seumas do’n Fhraing. Chaidh Sir Iain as a dhéidh, ach thill e a Mhuile an 1689, dh’éirich Clann Ghill-Eain leis, agus bha iad air deas làimh an airm Sheumasaich aig Cath Raon Ruairi (Coille-chnagaidh). Ach mharbhadh an Greumach, agus chaidh an t-ar-a-mach bun os cionn, agus b’fheudar do Shir Iain tilleadh a Mhuile. Dh’éirich na Caimbeulaich a rithist, agus an 1690 thàinig Gilleasbuig, an deicheamh iarla, a Mhuile le arm mór. Ghabh Sir Iain dìon an Càrn-Burg, ach anns a’ mhios Mhàrt 1692 ghéill e do’n Riaghaltas agus thill e do’n Fhraing beagan ùine an déidh dha Càrn-Burg fhàgail. Theagamh gum b’ann eadar 1692 agus 1704 no 1702 a rinneadh an duanag agus gur i an t-òran as sine a tha air fhàgail de bhàrdachd Mairearaid. Uime sin, faodar a h-obair a chur eadar 1692 agus 1751.

Chan eil fhios againn ach air fìor bheag mu a beatha. Ré iomadh bliadhna cha robh cinnt mu a h-ainm, am bu Dhòmhnallach no Leathanach i. Tha Mac na Ceàrdaich ag ràdh: <eng>‘It is generally supposed


[TD 165]

that the famous Mairearad was a MacLean. On behalf of this opinion it may be argued that the earliest reference to her in a printed work is in Duncan Kennedy’s collection of hymns, which was published in 1786, and that in that work she is called<gai> “Mairearad Nighean Ailein, <eng>or Margaret MacLean”. As Kennedy was a schoolmaster in Kilmelford in Lorn, he had a good opportunity of knowing who she was. It is certain, however, that he was mistaken in calling her<gai> Mairearad Nighean Ailein. <eng>It is possible, then, that he was mistaken in speaking of her as Margaret MacLean. She may, of course, have been married to a MacLean. There is a poem in Dr MacLean’s MS which is said to have been composed by<gai> “Nighean Lachlainn mhic Iain mhic Lachlainn.” <gai>That <gai>Mairearad Nighean Lachlainn<eng> is the authoress referred to is in our opinion a matter which cannot be called in question. But Dr MacLean must have been acquainted with her. We may take for granted then that he gives her genealogy correctly. We are inclined to think that<gai> Mairearad Nighean Lachlainn <eng>was a MacDonald. We got the following account of her, October 14, 1873, from a daughter of John MacLean, the poet, who told us that she had received it from her father: <gai>“Mairearad Nighean Lachlainn<eng> was born in Mull, and lived and died there. Her father was a MacDonald, and her mother a MacLean. She was married and had a large family. All her children died before herself. She nursed sixteen MacLeans of the best families in Mull. All these, like her own chidren, predeceased her. She used to go very frequently to the grave of the last of them and sit there. She was a very old woman, and much bent by old age.” John MacLean took down several of her poems from oral recitation about the year 1816. In the heading of one of these poems he calls her <gai>“Mairearad Dhòmhnullach, da’m bu cho-ainm Mairearad nigh’n Lachinn”.’

Tha dearbhadh air a’ chùis do nach tug Mac na Ceàrdaich an aire. Rinn Mairearad marbhrann do Ailean, mac Lachlainn Bhròlais, a chaochail an 1722. Ann an rann de’n òran seo, air dhi bhith a’ moladh Ailein agus chloinn Ghill-Eain, tha i ag ràdh:

Càit a bheil an Albainn
No thall anns an Olaind
Leithid cinneadh mo mhàthar
Mach o àrdan Chlann Dòmhnaill?

Chan eil aon teagamh nach e Clann Ghill-Eain ‘cinneadh a màthar’. Ann an ‘Gaoir nam Ban Muileach’, ann a bhith ag caoidh bàs Shir Iain, tha i ag ràdh:


[TD 166]

Is mairg rìoghachd de’n deachaidh
An triath calm’ ud is Caiptean Chlann Raghnaill.

Agus an rann eile de’n aon òran tha i ag ràdh:

Tha mi faondrach, gun fharraid,
Gun cheann-cinnidh thaobh athar no màthar.

Tha e soilleir gum b’e Ailean Mùideartach a ‘ceann-cinnidh thaobh athar.’ Uime sin, tha e soilleir gum bu Bhan-Dòmhnallach de Chloinn Raghnaill Mairearad, agus gum bu Nic Gill-Eain a màthair. Chan eil teagamh sam bith nach robh Mairearad pòsda aig fear de chloinn Ghill-Eain, agus tha e cuideachd cinnteach gun do chaith i a beatha am Muile, agus gum b’e Clann Ghill-Eain cuspairean a dàn, có dhiùbh anns na dàin a tha againn fhathast.

Cha do chuir Iain MacCoinnich ach seachd rannan de ‘Ghaoir nam Ban Muileach’ ann an Sàr Obair. Cha b’fhiach leis an còrr de a bàrdachd a chur ’na leabhar, ged tha e ag ràdh: <eng>‘We have seen twenty-five pieces of (her) composition’.<gai> Cha robh aige ach fìor dhroch bharail air bàrdachd Mairearaid. Cha robh i, ’na bheachd-san, idir faisg air Diorbhail Nic a’ Bhriuthainn, mu’m bheil e ag ràdh: <eng>‘She is the only poetess who at all approaches<gai> Màiri Nighean Alasdair Ruaidh.’ Tha sinne a’ dìoghladh air an dì-meas a rinn MacCoinnich air Mairearad, oir chan eil againn ach a h-aon deug de a dàin, ged a chunnaic Iain MacCoinnich cóig ar fhichead. Seo an fheadhainn air a bheil lorg agamsa:

(1) Duanag do Chlann Ghill-Eain, ‘Cha choma leam fhìn…’ Rinneadh i eadar 1692 agus 1704.

(2) Oran do Shir Iain, ‘Ged is stoc mi air crìonadh’. Ar leam gun d’rinneadh e seo cuideachd eadar 1692 agus 1704.

(3) Oran do Shir Iain, ‘O fhuair mi sgeul ’s chan àicheam e’. Rinneadh an t-òran seo mu 1704, a’ bhliadhna a thàinig Sir Iain gu cùirt Ban-righinn Anna.

(4) Oran do Shir Iain, ‘Dh’fhalbh mo chadal…’ Tha cinnt gun d’rinneadh e eadar 1714 agus 1716, oir tha iomradh ann air Rìgh Deòrsa.

(5) ‘Gaoir nam Ban Muileach’, marbhrann Shir Iain, a chaochail anns a’ mhios Mhàrt 1716.

(6) Oran do Ailean mac Fear Bhròlais. Chaochail Ailean an 1722. B’e mac an Lachlainn a chaochail an 1686, agus b’e bràthair athar an Ailein a fhuair ceannas Chlann Ghill-Eain nuair a chaochail Sir Eachann, mac Sir Iain, an 1751.


[TD 167]

(7) Oran do Ailean Bhròlais, triath Chlann Ghill-Eain an déidh 1751. Tha an t-òran a’ tòiseachadh: ‘Mo rùn an t-Ailean, marcach allail’. Rinneadh e eadar 1725 agus 1749.

(8) Oran eile do Ailean Bhròlais, ‘Mo cheist an Leathanach mòdhar’.

(9) Oran do Shir Eachann, ‘Fhir tha ’n cathair an Fhreasdail’. Rinneadh an t-òran seo mu 1751, a’ bhliadhna a chaochail Sir Eachann.

(10) Oran, ‘Gur h-e mheudaich mo chràdh’. Tha Mac na Ceàrdaich ag ràdh: <eng>‘We have no means of determining who the subject of this lament was. It seems, however, to have been composed about a grandson of Allan of Ardtoirnish.’<gai> A réir Mhic an Tuairneir b’e a chuspair ‘Eachunn mac Iain Diùraich’.

(11) Cumha do Lachlann Mac Gill-Eain, ‘Gur h-e mise th’ air mo leònadh’. Is e seo cumha fir a bhàthadh, ach có e agus cuin a rinneadh an t-òran dà cheist nach soirbh am fuasgladh. Dh’fhaodadh gun d’rinneadh e roimh fhear sam bith de chàch.

Tha mi air geàrr iomradh a thoirt air na tha air mhaireann de dhàin Mairearaid, a h-aon deug dhiubh. Cha mhór an àireamh, ach chan eil againn ach mu shia deug le Màiri Nighean Alasdair Ruaidh, agus faodar teagamh a chur ann am fear no a dhà dhiubh. Chan eil air fhàgail ach glé bheag de’n ionmhas mhór a bha ann am bàrdachd na Gàidhlig mu thoiseach na h-ochdamh linn deug, agus ’s ann a dh’fhaodas iongnadh a bhith oirnn gun do mhair na mhair de òrain Nighean Lachlainn.

(1) ’Se a’ cheud òran air an d’rinn mi iomradh an Duanag do Chloinn Ghill-Eain. Tha sia rainn innte, ceithir sreathan air an rann, agus gheibhear i aig Mac na Ceàrdaich agus aig Seumas Friseal. Chan eil teagamh ann nach e Mac na Ceàrdaich a tha ceart mar is trice. Tha Mairearad ag caoidh ‘aon mhac Shir Ailein nan lùireach’ a bhith air choigreachas ‘le cluain nan Duibhneach’. B’ e an t-aon mhac seo Sir Iain, a bha ’na thriath air Dubhaird eadar 1674 agus 1716 ged nach d’ràinig e ìre gu 1687. Choisinn Sir Iain agus Clann Ghill-Eain urram mór aig Cath Raon Ruairi agus aig Blàr Sliabh an t-Siorraim. Tha Mairearad ag urnuigh gun ‘tionndadh an roth’. Tha i a’ toirt iomraidh air gaisge a cinnidh anns na làithean a dh’aom agus ag ràdh gum b’e ‘am dol sìos do’n dream Dhuibhneach am dol suas’ do Chloinn Ghill-Eain, ach a nis tha i ag caoidh ‘cinneadh làidir nan lann rùisgte’ a bhith ‘truagh roimh na Duibhnich’. Tha i an dòchas gum faic i rithist an latha ‘am bi dol suas air sìol an taighe’, taigh Mhic Ghill-Eain. Chan eil móran eadar-dhealachaidh eadar Mac na Ceàrdaich agus Friseal ach anns a’ cheud rann, far a bheil ‘aon mhac Shir Lachuinn’ aig


[TD 168]

Friseal. Tha ‘Lachuinn’ ceàrr có-dhiùbh, ach theagamh gu bheil ‘bhith cur lasair ri aitreabh Dhuibhneach’ ceart, oir dh’fhaodadh gun d’rinn Sir Iain sin mu 1686, 1689 no mu 1715. Ach carson a chaodheadh Mairearad ‘dol sìos’ Chlann Ghill-Eain dìreach aig aon de na h-amannan goirid anns an robh seòrsa dìoclaidh de ‘dhol suas’ orra? Faodar nach robh moran earbsa aice gum maireadh an rath, ach is e mo bharail fhìn gun d’rinn i an duanag anns na làithean dorcha eadar 1690 agus 1704. Mar dhàn, tha neart agus grinneas agus caomhnadh air faclan anns an duanaig. Tha an caomhnadh fhacal ’na bhuaidh nach beag. Tha sìmplidheachd éifeachdach anns na briathran. Tha iomadh earrann nas miosa ann an Sàr Obair.

(2) An dara òran a chuir mi sìos, Oran do Shir Iain, ‘Ged is stoc mi air crìonadh’.

Tha mi de’n bheachd gum b’ann eadar 1692 <eng>and<gai> 1704 a rinneadh e seo cuideachd, eadar do Shir Iain Càrn Burg fhàgail agus tighinn do chùirt Anna an 1704. Ach carson a ghabhadh Mairearad ‘stoc crìon’ oirre fhéin nuair nach robh i, aig a’ char bu mhotha, móran a bharrachd air dà fhichead bliadhna a dh’aois. Theagamh nach ann gu litireil a tha i a’ labhairt.

Tha sia rannan anns an òran, agus ochd sreathan air an rann. Tha Mairearad ag caoidh cor a cinnidh agus fuadach a cinn-cinnidh. Tha i ag ràdh gun robh iad ‘sàr mhath’ nuair a dh’fhàgadh Sir Iain ’na leanabh; gun tug e ‘sòlas dhaibh’, ach gun do ‘ghabh e fògradh á fhearann’; tha e ‘dhùthchannan bochd dheth/Làn de ghort is de ainnis’. Ar leam gum b’fhìor dhi sin. An déidh sin tha am moladh àbhaisteach. ’S e Iain ‘mac-samhailt do’n reul — do’n ghréin no do’n ghlealaich’, ‘iuchair, gàrradh is daingeann nan Gàidheal’. Tha luaidh air cuachagan òr-bhuidh a ghruaige; air a thalla rìoghail, le ‘fhìon, le uisge-beatha, le leann ’s le éibhneas.’ Chan eil an dà rann mu dheireadh idir cho math ri càch. Tha Mairearad nas treasa anns a’ chumha na tha i air aithris air an t-sòlas. A dh’aindeoin an lagachaidh seo, tha drùidhteachd thiamhaidh anns an òran, agus a chionn gu bheil iomradh air ‘goirt is ainnis’ a luchd dùthcha, theagamh gu bheil barrachd brìgh anns a’ bhàrdachd seo, ann a leithid a chur an céill, na tha an iomadh rann nas glòrmhoire an cainnt le Màiri Nighean Alasdair Ruaidh. Bha mì-fhortan air triathan Dhubhaird nach robh air triathan Dhùn Bheagain, agus cluinnear o Mhairearad mu ‘ghort is ainnis’ an t-sluaigh far nach cluinnear o Mhàiri ach ‘gleadhraich nan còrn’ anns an ‘talla mhór phrìseil’.

(3) Tha òran eile do Shir Iain a’ tòiseachadh ‘O, fhuair mi sgeul ’s chan àicheam e’. Rinneadh e air do Iain tilleadh as an Fhraing an 1704. Tha aon rann deug ann, agus sia sreathan anns gach rann. Tha


[TD 169]

Mairearad aoibhneach a chionn’s gu bheil ‘Sir Iain sàbhailte ’s gun tug a’ Bhan-righinn cùirt dha’. Bhiodh Anna ‘aoidheil geanail’, nan robh fhios aice mar a thugadh ‘fhearann bhuaidhe’ is ‘gun chron ri aithris air/Ach leantuinn a rìgh dùthchais’. Is truagh nach fhaigheadh Mairearad fhéin cothrom air facal no a dhà a chur an cluais Anna, ach chan eil ‘Beurla Shasunnach’ no ‘Fraingeis mhìn gu fasanta’ aice. Thug ‘teann lagh strìochdadh’ as na Leathanaich. ‘Is mairg a bha cho dìleas riutha’; b’ fheàrr a bhith ‘cealgach innleachdach’ mar a bha an nàimhdean. Is e sin a ‘dheanadh gnothach cinnteach dhaibh/A bhith cho faicleach crìonda/’S gum b’fhiach leo a bhith tionndadh’. Anns na rannan seo tha Mairearad nas leimhe ris na triathan Caimbeulach na chaidh Iain Lom riamh: tha ise socair sgaiteach; ’s ann a tha Iain Lom borb. Bha uair a bha Clann Ghill-Eain ’nam ‘bàdhan’ do na bha mu thuath. Is beag an t-iongnadh an ionndrainn a tha orra. B’ iadsan ‘an fhine mhór bha àrdanach, urramach, buadhach, sgairteil’. Ged a thill Sir Iain, tha Mairearad ‘diombach cianail’ oir tuigear gur h-e a smuain dìomhair gu bheil latha Chlann Ghill-Eain air tréigsinn. Tha deagh bhàrdachd anns an òran, gu h-àraidh far a bheil Mairearad a’ toirt tarraing leamh air fortan nan Caimbeulach.

(4) ’S ann do Shir Iain a tha an ceathramh òran ’nam chunntas: Dh’fhalbh mo chadal a’ smaointinn’. Rinneadh an dàn seo eadar bàs Anna an 1714 agus bàs Shir Iain an 1716. Tha naoi rannan ann, is ceithir sreathan anns an rann. Tha cadal Mairearaid air falbh le iomagain. Cha d’fhuirich Sir Iain ann an Lunnainn ‘a’ feitheamh air furan Rìgh Deòrsa’, ach is beag an t-iongnadh Iain a bhith ‘àrdanach beachdail’ is a ‘liuthad fuil bhras’ a bha ‘na phòraibh’. Tha i a’ luaidh a chàirdeis do Ruairi Mór MacLeòid agus do Chailean Cam MacCoinnich a measg chàich, agus ag ràdh gum b’e dalta a seanar agus ‘nighean Ruairi ’s na h-Earadh’. (Am b’i nighean Ruairi seanmhair Mairearaid?) Tha i ag guidhe gun tionndaidh Dia riutha ged nach eil iad ‘cho mùinte ’s bu chòir dhaibh’.

Tha loinn agus grinneas Màiri Nighean Alasdair Ruaidh air an dàn seo.

(5) Is e ‘Gaoir nam Ban Muileach’ an cóigeamh òran, an t-òran air an ainmichear Mairearad mar is trice. Tha cóig rannan ar fichead dheth aig Mac an Tuairneir, agus dà rann ar fhichead aig Mac na Ceàrdaich, ach chan eil aig Sàr Obair ach seachd, agus a h-aon deug aig Seumas Friseal. Chan eil e soirbh a ràdh am feàrr an dòigh aig Mac an Tuairneir no aig Mac na Ceàrdaich. Ar leam gu bheil seòl Mhic an Tuairneir nas fheàrr uaireannan, ach an iomadh àite tha e soilleir gu bheil Mac na Ceàrdaich ceart, agus tha sreath no a dhà mhath aig MacCoinnich no aig Friseal nach eil aig càch.


[TD 170]

Tha neart is uaisle cainnte anns an dàn seo, agus saoilidh mi gu bheil blas na fìrinne air ann an tomhas nach eil cumanta ann an dàin de a sheòrsa. Faodar gun robh cothrom aig Mairearad nach robh gu tric aig na bàird a bha ag caoidh nan triath. Bha Sir Iain mì-shealbhach fad a bheatha agus dh’fhaodadh gum b’e dhìlse neo-chumanta a b’aobhar air sin. Tha comharraidhean ann gun robh e ’na dhuine a bh’fheàrr na càch de chinn-chinnidh a linn; gun robh esan agus Ailean Mùideartach air leth a measg chàich agus gun robh meas anabarrach aig an dithis air a chéile. Uime sin, theagamh gu bheil barrachd de’n fhìor bhròn ann an ‘Gaoir nam Ban Muileach’ na tha ann an iomadh cumha eile, agus ge b’e deagh bheusan no droch bheusan Shir Iain, tha cinnt gun robh dìlse a chinnidh sònraichte agus gun do dh’fhuiling iad móran air a shàileabh eadar 1688 agus 1692 agus a rithis an 1715, air ‘turus na truaighe’, ‘am briosgadh thug Màrr as’. Tha blàth na dùrachd air an dàn uile: cha d’fhalbh Sir Iain ‘air an luingeas le càch’; cha b’e ‘neart dhaoine thug bhuainn e’; dh’fhàg a bhàs a chinneadh ‘an cruaidh-chàs os cionn tuigse agus smuaintinn’; agus cha tugadh dhachaidh an corp.

Och is mis’ th’air mo sgaradh
Nach tug iad thu thairis
Dhol air tìr air an Ealaidh,
Dhol fo dhìon anns a’ charraig,
Ann an réilig nam manach,
Mar ri t’athair ’s do sheanair
Is ioma treun laoch a bharrachd,
Far am faodamaid teannadh mu d’chàrnan.

Chan eil cumha cinn-cinnidh ann am bàrdachd na Gàidhlig anns a bheil fìor ghuth a’ chinnidh gu léir cho cinnteach drùidhteach is a tha e ann an ‘Gaoir nam Ban Muileach’, agus gabhaidh e a choimeas ris an fhear as fheàrr dhiubh ann an snas uasal cainnte.

(6) Is e an siathamh òran air an toir mi iomradh ‘Chunnaic mis’ thu, Ailein’, do Ailean mac Fear Bhròlais. B’e an t-Ailean seo dara mac Lachlainn Bhròlais, a chaochail an 1686, agus b’e bràthair athar an Ailein Bhròlais ris an abradh triath Dhubhaird an uair a chaochail Sir Eachann, mac Shir Iain, an 1751. Bha cuspair an òrain ’na chòirneal anns an arm Bhreatannach ged a bha a bhràthair, Dòmhnall Bhròlais, ’na dhara còirneal air Cloinn Ghill-Eain aig Sliabh an t-Siorraim. Cha do phòs Ailean riamh agus chaochail e ann an Sruighlea an 1722. Tha an t-òran aig Mac an Tuairneir agus aig Mac na Ceàrdaich. Tha i ag caoidh bàs Ailein agus a’ moladh a chumaidh agus a ghaisge. An sin tha i ag cuimhneachadh mar chàidh athair Ailein agus Lachlann


[TD 171]

Thorrloisg gu Dùn-Eideann a sheasamh còir Clann Ghill-Eain an 1680; mar a ghabh gach ‘morair a b’àirde’ iongnadh de’n coltas agus de’n gliocas. Tha i ag aithris air seann dòighean a cinnidh, tha i greis air an t-sloinneadh, agus tha i ag caoidh bàs Ailein ‘eadar Ghallaibh’, agus nach eil a chorp an Innis Choinnich no an I Chaluim Chille. Tha an t-seann ghearan ann air mar a ‘dh’fhalbh Clann Ghill-Eain nan cruaidh chath mar an raineach’, mar tha ‘an t-oighre air fògradh’ agus ‘a chòir aig Mac Cailein’. Tha am marbhrann ag crìochnachadh le rann a nochdas gu bheil i fhéin ag coimhead fada nas sine na tha i.

(7) Tha dà òran aig Mairearad do’n Ailean Bhròlais a bha ’na cheann-cinnidh eadar 1751 agus 1783. B’e seo mac bràthar an Ailein do’n robh an siathamh òran. Tha e coltach gun d’rinneadh na dhà eadar bàs Dhòmhnaill Bhròlais an 1725 agus tilleadh Ailein do Mhuile an 1748. Tha a’ cheud fhear a’ tòiseachadh: ‘Mo rùn an t-Ailean, marcach allail’. Tha ochd rannan ann is ceithir sreathan anns gach rann. Chan eil anns an òran seo ach am moladh àbhaisteach, a’ chaoidh àbhaisteach mu chaochladh cor Chlann Ghill-Eain, agus a mulad fhéin; ach tha tionndaidhean agus cuir neo-chumanta air gluasad na rannaigheachd.

(8) Tha an t-òran eile do’n Ailean cheudna, ‘Mo cheist an Leathanach mòdhar’, fada nas fhaide, ochd rannan deug le ochd sreathan anns gach rann. Anns an t-sloinneadh tha iomradh air an Eachann a mharbhadh aig Inbhir-Chéitein agus air an ‘fhoill’ a rinn Hòbrun, an fhoill air an robh daor an ceannach aig Cloinn Ghill-Eain is ‘le MacCailein cha bu dubhach’. Tha cuimhne aig Mairearad fhathast air Sir Iain, ‘an t-iarla a b’fheàrr bha an Albainn’ agus air a mhac, Sir Eachann, a tha thall air fògradh, agus tha i ag ràdh nach robh i ‘chòir cinneadh m’athar/Bho’n a dh’fhògradh Clann Ghill-Eain’. Tuigear gu bheil Mairearad cho breòite tre dheuchainnean nan Leathanach ’s gu bheil i air na Dòmhnallaich a dhìochaineachadh.

(9) ’S ann mu sgeul bàis Shir Eachainn a tha an t-òran ‘Fhir tha ’n cathair an Fhreasdail’. Rinneadh e an 1750, nuair a bha Eachunn glé thinn, no an 1751, a’ bhliadhna a chaochail e. Bha Eachunn ’na ‘sgiath air uileann Phrionnsa Teàrlaich’, agus ‘dh’fhairich latha Chuil-lodair’ gun do ghlacadh e mas do thog e a dhaoine. A nis tha caistealan Eachainn ‘fo luchd adachan dubha’, agus tha Mairearad ag guidhe gun robh iadsan anns ‘a’ Chaillich fo àrd chaithream an lìonaidh’. Tha Mac na Ceàrdaich ag ràdh gur h-i a’ Chailleach an rudha de’n ainm sin am Muile, ach tha e gu tur ceàrr; is e Coire Bhreacain a’ chailleach seo. Tha rann anabarrach a’ leantuinn ’s ag iarraidh gun robh Diùc Uilleam agus a shluagh air an ‘tilgeil mu chasan’ an Rudha Mhurchanaich ‘ann am braisead a bhuaireis’. Tha an ath rann ag


[TD 172]

guidhe gun robh ‘Fir Shasuinn’ a’ faotainn an duaise bho ‘làimh chruaidh’ baintighearna móire ‘stràiceil’ nach caraich an rìgh. A réir Mhic na Ceàrdaich, is e Coire Bhreacain a’ bhaintighearna, ach tha fhios gu bheil e ceàrr. Dh’fhaodadh gur h-i an rudha am Muile ris an canar a’ Chailleach. Tha e coltach nach robh fhios aig Mac na Ceàrdaich gun robh dà ‘Chailleach’ ainmeil air còrsa Earra-ghàidheal.

Tha rann cumhachdach drùidhteach a rithist a’ togail a’ chumha. Tha a cridhe ‘air a shracadh mar seann phàipear a fhliuchteadh’ is i a’ smaoineachadh air Cuil-lodair, far an robh na h-eich dhonna is dubha ‘’gur bruthadh ’s ’gur prannadh’. Tha dà rann uasal ag cur urram air Teàrlach mac mhic Ailein mhic Theàrlaich, a bha ’na chomanndair air Cloinn Ghill-Eain aig Cuil-lodair. Tha dòchas aice fhathast nach eil Sir Eachunn marbh.

(10) Tha an deicheamh òran a’ tòiseachadh, ‘Gur h-e mheudaich mo chràdh.’

Tha sia rannan deug ann, is seachd sreathan anns gach rann. Tha Mac na Ceàrdaich ag ràdh: <eng>‘We have no means of determining who the subject of the lament was. It seems, however, to have been composed about a grandson of Allan of Ardtornish, possibly about Hector son of Charles of Ardnacross.’<gai> Tha an t-òran aig Mac an Tuairneir agus tha e air a chur sìos: ‘Do Eachunn mac Iain Dhiùraich.’ Feumar beagan sloinnidh, ged tha eagal orm nach gach a’ cheist a fuasgladh, oir tha Mac an Tuairneir ceàrr, agus tha Mac na Ceàrdaich ann an imcheist. A réir an t-sloinnidh àbhaistich, b’e Ailean Aird Toirinis dara mhac Iain Duibh na Morbhairne, bràthair Lachlainn Mhóir Dhubhaird: agus b’e Iain Diùrach mac Theàrlaich, ceathramh mac Iain Duibh. Tha an siathamh rann (mar a tha e aig Mac na Ceàrdaich) ag ràdh: ‘’S ogha Ailein nan lann ’s nan steud thu’, agus tha an deicheamh rann ag ràdh: ‘Iar-ogha dìleas mo ghràdh do Iain Dubh a bha ’n làimh’; ach tha aig Mac an Tuairneir ‘’S iar-ogha Ailein nan lann ’s nan steud thu’ agus ‘ogha dìleas mo ghràdh do Iain Dubh…’ A réir sloinnidh Mhic na Ceàrdaich b’e Ailean Aird Toirinis bràthair seanar Eachainn mhic Iain Diùraich.

Tha an cumha uasal snaidhte am briathran mar a tha iomadh cumha a rinneadh aig an am, agus ann an aon rann tha e neo-chumanta:

… marcaich nan stuadh
Ri là frionasach fuar:
’S tu gun iarradh i suas
Ged a bhiodh i ’n sàs cruaidh na h-éiginn.

Tha crìoch an dàin ag caoidh cor muladach Chlann Ghill-Eain.


[TD 173]

(11) Ma tha e duilich a ràdh có bu chuspair an deicheamh òrain, tha e fada nas duilghe a ràdh có cuspair an òrain mu dheireadh. Rinneadh e mu bhàthadh Lachlainn air choireigin. B’e an Lachlann mac Eachainn air choireigin, agus chailleadh e a’ dol a Chanaidh no a’ tilleadh á Canaidh. Tha Mac na Ceàrdaich ag ràdh: <eng>‘It is slightly probable that the lines were composed about Lachlan son of Hector son of Charles of Ardnacross.’<gai> Tha rud annasach anns an òran seo. Tha Mairearad ag ràdh anns an t-siathamh rann:

Mur bu dhomhsa bhith òg leanbail
Is nach eòl domh do sheanchas,
Bheirinn umad làn iomradh.

Ach tha rann eile ag ràdh gum b’e an Lachlann a bhàthadh ‘ogha bràthair a seanar’, agus shaoilinn nach biodh e doirbh do’n bhan-bhàrd ogha bràthair a seanar a shloinneadh, gu h-àraidh ma bha e de theaghlach cho ainmeil ri teaghlach Theàrlaich Aird na Crois; agus tha i a’ dèanamh ròp mór sloinnidh air cheana, ag innse gu bheil e càirdeach do Thriath Dhubhaird, do Iarla Andruim, do Mhurchadh Locha Buidhe, do Mhac Fhionghuin an t-Sratha, do Mhac Mhic Ailein, do Mhac Mhic Eóghain, do Mhac Nèill Bharraidh, agus do Lachlann an Rois.1

Tha Mairearad ag innse dhuinn gum b’e an Lachlann seo

… ogha do dh’Ailean
Thug an long o MhacCailein
Ris an oidhche ghil ghealaich,
Is a luchd innte chrodh ballach
Ged nach b’ann gu crò earraich a’ gheumnaich.

Có an t-Ailean seo? Am b’e Ailean Aird Toirinis? Ach nam b’e, shaoilinn gu bheil ‘ogha’ ceàrr agus gur h-e ‘iar-ogha’ bu chòir a bhith ann.

Tha aon rann deug anns an òran, agus cóig sreathan anns gach rann. Tha a dhà dhiubh glé àlainn:

Och, mo thruaighe do mhàthair!
’S daor a cheannaich i ’phàirtidh
Nuair a bhristeadh do bhàta
’S a bha bloigh air gach tràigh dhith:
Bha mo dhiubhail mu’n chàrn gun chead éirigh.

Och, mo thruaigh i ’s thus’, Eachainn,
Le do mhoch-éirigh mhaduinn,


[TD 174]

Ri siubhal gach cladaich
’S nach d’fhuaras leat Lachlann
Og ùr a’ chùil chleachdaich mar theudan.

Uime sin, tha air mhaireann de bhàrdachd Nighean Lachlainn aon dàn deug: Duanag do Chloinn Ghill-Eathain; trì òrain do Shir Iain agus a mharbhrann, ‘Gaoir nam Ban Muileach’; seòrsa marbhrann do Shir Eachann; marbhrann do mhac Lachlainn Bhròlais; dà òran do Ailean Bhròlais; agus dà mharbhrann eile, fear do Eachann air choireigin agus fear do Lachlann air choireigin. Cha bhi móran dùil ri annasan ùra ’na bàrdachd, gu h-àraidh a chionn gun robh i an déidh Nighean Alasdair Ruaidh, Eachainn Bhacaich, Iain Luim agus iomadh fir eile a bha ris an aon sheòrsa bàrdachd dà fhichead bliadhna mun do thòisich ise. Tha e nas fhasa coimeas a dhèanamh ri Iain Lom na tha e ri Màiri Nighena Alasdair Ruaidh, oir tha Mairearad agus Iain Lom ’nam bàird cinnidh agus Màiri ’na bàrd cùirt a’ chinn-chinnidh, ach tha Mairearad nas fhaisge air a cinneadh gu léir na tha Iain Lom. Bha Iain Lom air bhoile le aobhar nan rìghrean Stiùbhartach, ach ’s ann a bha Mairearad air a sìor chlaoidh leis na h-àmhghair a dh’fhuiling Clann Ghill-Eain air lorg an dìlse do’n teaghlach Stiùbhart. Chan eil an gamhlas borb innte-se a tha ann an Iain Lom, ach tha am bròn drùidhteach:

Ach có an neach air nach tig muthadh
Mar na neòil ’s na speuraibh dubh-ghorm?
Cinneadh làidir nan lann rùisgte,
’S truagh mar tha iad roimh na Duibhnich.
Gu bheil m’inntinn-sa fo smalan
Is mo shùilean gum bi galach
Gus am faic mi rìsd an latha
Am bi dol suas air sìol an taighe.

Agus:

Tha do dhùthchannan bochd dheth
Làn de ghort is de dh’ainnis.

Ann an ‘Gaoir nam Ban Muileach’, tha i ag gearain air dealas Shir Iain:

Gur e turus na truaighe,
Gun bhuidhinn, gun bhuannachd,
Thug thu’n uiridh nuair ghluais thu
Le do dhaoine ri d’ghualainn:


[TD 175]

Dh’fhàg e sinne ’n cruaidh-chàs
Os cionn tuigse is smuaintinn:
Tha sinn falamh lag suarach,
Dh’fhalbh ar sonas mar bhruadair gun stàth bhuainn.

Tha gaoir ghoirt aice mu chall eagalach nan Leathanach aig Cuil-lodair:

Chan e cumha nan caorach
Tha mi caoineadh fo smalan;
Gur h-e m’iargain na daoine
Ris am faodainn mo ghearan.
Ormsa thàinig an t-ànradh
An tùs samhraidh na gaillinn:
Na h-eich dhonn’ agus dhubha
Bhith ’gur bruthadh ’s ’gur prannadh.

Tha cor a cinnidh a’ drùdhadh air aigne agus air cridhe Mairearaid, agus tha briathran ’ga chur an céill le cumhachd thiamhaidh. Sin am pong as trice ’na dàin, ach air uairean tha i briathrach le feirg:

Tha do chaistealan geala
Is do thallachan prìseil,
Am biodh òl agus aighear
Aig luchd caithimh an fhìona,
Fo luchd adaichean dubha — 
Mo sgeul duilich gur fìor e —
Rìgh, nach robh iad ’s a’ Chaillich
Fo chaithream an lìonaidh.

B’urrainn dhi a bhith leamh cuideachd. Tha i a’ toirt comhairle air Cloinn Ghill-Eain, mar gum b’ann gum bu chòir dhaibhsan a bhith ‘cho faicleach crìonda’ ri an nàimhdean. Cha tug Iain Lom riamh tarraing cho leamh ri seo air na Caimbeulaich:

Gum b’fheàrr bhith cealgach innleachdach
Mar bha ur nàimhdean mìorunach:
’S e dh’fhàgadh làidir lìonmhor sibh,
’Se dhèanadh gnothach cinnteach dhuibh
A bhith cho faicleach crìonda
’S gum b’ fhiach leibh a bhith tionndadh.

Theirinn gu bheil rian agus gearradh annsasach air a’ mhagadh sin. Tha e nas fhaisge air Voltaire na tha e air Iain Lom.

Saoilidh mi gu bheil gnè anabarrach de mhac-meanmna dùthchasail


[TD 176]

ann an cuid de rannan Mairearaid. Far a bheil càch ri draoidheachd leis an ainm fhéin, tha Mairearad ag cur ris le facal no a dhà a tha a’ beothachadh dhealbhan anns an aigne as baoithe. Tha a’ bhuaidh seo iongantach ann an caithream lìonaidh na Caillich agus ann am braisead buaireis an Rudha Mhurchanaich; ach ’s aithne do Mhairearad ceòl-sìdhe an ainm leis fhéin — ‘nuair a chruinnich do shluagh ann an Aros’. Tha gach seòrsa samhladh beothail ’na beul. Tha

Clann Ghill-Eain air an dìobradh,
Iad gun iteach gun linnidh,
Ach mar gheòidh air an spìonadh.

Ach nuair a tha iad fo’n armaibh is e a tha annta:

Fir mar gharbh fhrasa fuara
Bheireadh leotha na fhuair iad.

Cha tug Iain MacCoinnich móran urraim do Mhairearad Nighean Lachlainn, ach bha meas mór aig Seumas Mac Ghill-Mhìcheil Mac Bhàtair oirre. Cha do chuir mise mo chorrag air a buaidh àraidh; cuiridh fear-eigin fhathast, ma mhaireas blas ar cànain ann am beòil na tha air fhàgail de ar daoine.

EARR-NOTAICHEAN

1 Dh’fhaodadh gu bheil Mairearad a’ bualadh air moitif a bha stéidhichte anns a’ bhàrdachd molaidh, is e sin gu bheil càirdeas Lachlainn cho farsaing ’s nach glac inntinn a’ bhàird e: cf. ‘chan aithne dhomh fad a-mach ort/’s nì math m’eòlas’ anns an Duanaig Ullaimh; Bard Thighearna Loch nan Eala ann an Comh-chruinneachadh nan Stiùbhartach, t.d. 132; etc. Mar sin cha ruigte a leas seagh ro-litireil a chur air facail Mairearaid an seo. Mur eil sin ceart, is dòcha gum bu chòir dhuinn seanchas a ghabhail mar ‘chòmhradh’, an àite ‘sloinneadh’ mar a rinneadh shuas.<eng>


[TD 177-190]

Margaret daughter of Lachlan
[Beurla]


[TD 191]

Alasdair Mac Mhurchaidh

[Beurla]


[TD 192]

[Beurla]


[TD 193]

[Beurla]


[TD 194]

[Beurla]

<gai>Tùirseach dhùinne ri port,
Chan iongnadh mo dhos bhith liath:
Thug mo chridhe troigh air ais
Mar Oisin an déidh nam Fiann.<eng>

[Beurla]

<gai>Is mi an déidh Choinnich an àigh,
Nach ceileadh air càch an t-òr;
Làmh a mhalairt nan seud
Iomadh ceud da dtug se fòir.<eng>

[Beurla]


[TD 195]

[Beurla]

<gai>Nì air mhaireann Cailin ùr,
B’ allail a chliù is e òg:
Ge do ghabh se ruinne fearg,
Ghiorraich e gu dearbh mo lò.<eng>

[Beurla]

<gai>Nì air mhaireann Ruairidh Mór,
Bhrostnadh fa trom dhùinn air thùs:
Och òn nach maireann na suinn
Choisinn le ’n loinn dhuinn gach cùis.<eng>

[Beurla]


[TD 196]

[Beurla]

<gai>Nì air mhaireann Ruairidh Geàrr,
Do chumadh spàirn ris gach neach;
Laoch nach géilleadh ach san chòir,
B’ éibhinn leis slòigh agus creach.<eng>

[Beurla]


[TD 197]

[Beurla]

<gai>Ruairidh Beag Mac Iain Mhic Ruairidh Mhic Mhurchaidh Bhuidhe,
Dha math thig clogaide cruadhach is pìc iubhair,
Bheireadh creach á tìr an nàmhaid gun aon umhail.<eng>

[Beurla]


[TD 198]

[Beurla]

<gai>Nì air mhaireann mac Ruairidh fhéil,
Neach nach d’ fhuiling beum fo eud;
No fear-tighe Chille Chrìosd:
Allail an dithis chaidh eug.<eng>

[Beurla]


[TD 199]

[Beurla]

<gai>Smuainmid aon ogha Eachainn fhéil,
Neach nach d’eur cara mu nì:
Bu luath leam do ghoin am bàs
An urra dh’fhàg se ’na thìr.<eng>

[Beurla]

<gai>Bu luath leam do ghoin am bàs
An urra dh’ fhàg se ’na thír.<eng>

[Beurla]


[TD 200]

[Beurla]

<gai>Mo chompán is mo charaid ghaoil,
Neach nach cuireadh fo sgaoil rùn:
Goirid leam do ghléidh a mhac
A’ ghlac fhuair se anns an Dùn.<eng>

[Beurla]

<gai>A Dhòmhnaill an Dùin,
Mhic Ghilleasbuig nan tùr…<eng>

[Beurla]


[TD 201]

[Beurla]

<gai>Nì air mhaireann Eachann Òg,
Mac Ailein nan seòl ’s nam pìos,
Na Raoghalt bha air Dùn Bhuirbh,
No Domhnall Gorm tòir do phill.<eng>

[Beurla]


[TD 202]

[Beurla]

<gai> Mo dheoch is e bùrn ri òl.<eng>

[Beurla]

<gai>Do na chrann cha dtugas fonn:
B’annsa leam long agus fìon.<eng>

[Beurla]

<gai>Is minig do dh’ól mi sabhs
De’n fhìon as mìlse thig bho’n Fhraing;
Bho’n sguir mi sgrìobhadh nan trosg
A nochd chan fhiach mo dheoch plaing.<eng>

[Beurla]


[TD 203]

[Beurla]

<gai>Bidh mi a nis ri mo bheò
Aig Seòras òg an ceann bhùird:
Le clàrsaich ge ghabhainn dàn,
Olaim gach tràth làn a’ chùirn.<eng>

[Beurla]


[TD 204]

[Beurla]

<gai>Nì air mhath mo ghnothach ’na chùirt
Nach faighinn mùirn bho na mnài.<eng>

[Beurla]

<gai>De dhìth ’s nach eil mo — cruaidh
’S e gheibhim fuath air son gràidh.<eng>

[Beurla]


[TD 205]

<gai>Tà cogadh oirnne do ghnàth,
Toradh mo ghràidh dhuit, a Dhé:
Tà mo spiorad da mo rian,
Nam biodh srian ’sa’ cholainn chré.<eng>

[Beurla]

<gai>Beiridh mo chaiptein-se buaidh,
Ceannard sluaigh le ’m pillear tòir.<eng>

[Beurla]

<gai>Crìoch a’ chogaidh bho ’s e an t-eug,
Chan obainn-s’ e, cia eadh fàth,
Ar n-uile aoibhneas do bhith thall:
Saoghal a bhos meallta atà.<eng>

[Beurla]

<gai>M’anam do Chrìosd mar sgrìobh na h-ostail gu léir,
M’anam a rithist bhrìgh bhaistidh bho na chléir,


[TD 206]

An t-aran ’s am fìon ’s am pìos an càirichear éad,
Is lughaide m’fhiamh go m’anam a dhìon a péin.”<eng>

[Beurla]

<gai>Treòraich m’aigneadh, a Dhé:
Aidmhim nach réidh mo thoil;
Tàim aimh-ghlic ann an strì:
Amhairc, a Rìgh, air mo chor.<eng>

[Beurla]

<gai>Mo spiorad ag amharc gu geur
Air athair féin tha chon teachd;
‘Cleachdmaid ar cothrom an sionn,’
Deir a’ cholainn rium gu beachd.<eng>

[Beurla]

<gai>Gu bheil leadairt orm is sgìos
Eadar an dìs d’am bheil mé:
Miann na coluinn do bhith bhos,
M’anam air làimh dheis Mhic Dhé.<eng>


[TD 207]

[Beurla]

<gai>A Rìgh, a bhuadhaicheas ’s gach cath,
Bho’n d’ fhuaras gach math de d’ dheòin,
Dìon mi san iomarbhaigh ghairbh
Gun t’iomairt bho is meirbh mo threòir.<eng>

[Beurla]

<gai>Eibhinn mo shuain an raoir:
Chunnacas féisd bu mhór meadhair,
Cathair òir is Rìgh geal,
A mhac agus mìle aingeal.

Sluagh ri teachd air mhagh mìn
Fa chomhair cathair an àrd-Rìgh;
Aon mhac ri teachd gu deas
’Nan ceann mar ghrinn bheairt sholuis.

Claidheamh òraidh ’na làimh,
Na slòigh roimhe ’gan iomain;
Buidheann thagh e ri làimh dheis
Fa mór meadhair is aoibhneas.

Buidheann eile fo lionn dubh
’Nan coluinn ’s iad an eug-chruth;
Eubh an guil — is truagh an gàir —
Is aon fhear mór d’an iomain.<eng>

[Beurla]


[TD 208]

[Beurla]


[TD 209]

[Beurla]


[TD 210]

[Beurla]


[TD 211]

Domhnall Donn of Bohuntin

[Beurla]


[TD 212]

[Beurla]


[TD 213]

<gai>Nàile, dh’aithnichinn thu romham
Dol an domhaltas blàir,
Bhiodh do phìob mhór ’ga spreigeadh,
’S cuid de h-eagal air càch.<eng>

[Beurla]

<gai>S mór a bhleid is an ràbhart
A rinn blàirean ri ghoistidh,
Cur nan Duibhneach an àirde;
’S mór gum b’fheàrr leinn fo’r cois iad.
Ach nan cumadh iad blàr ruinn
An éirig làraichean loisgte,
Chuireadh faobhar ar greidlein
Iad am freasdal an coise.<eng>

[Beurla]

<gai>A Mhaoil-onfhaidh, mhaoil-onfhaidh,
Tog dhe t’onfhail ’s dhe t’shéitrich,
Ruig a null Loch a’ Mhàilidh
Agus teann-sa ri geumnaich.
’S ann ri cinneadh do mhàthar
Chaidh do mhàsan ’s do shléisdean;
’S chan agair Clann Dòmhnaill
Mìr ri ’m beò ach am beul dhiot.<eng>

[Beurla]


[TD 214]

[Beurla]

<gai>Thugadh greis air Greumaich leat
Gu’n euchdan a chur suas;
Is thugadh greis air Duibhnich
’S air muinntir an taoibh tuath.
Chan eil feum do Dhòmhnallach
Ri bheò bhith ort a’ luaidh:
’Se donnal a’ choin bhàdhail ud
Dh’fhàg bodhar mo dhà chluais.<eng>

[Beurla]


[TD 215]

[Beurla]

<gai>’S ann air feasgar Di-haoine,
Dh’fhalbh mo ghaol thar a’ Mhàim.<eng>

[Beurla]

<gai>’S mas a beag leat mo thochradh
Gu bheil m’fhortan aig Dia:
Gura lìonmhor mo chinneadh
Gus na shireadh tu dhìol.
Mas e lughad mo nichean
A bhrist orm do ghràdh,
’S mairg mis’ thug cion-falaich
Dhut-sa thairis air càch.<eng>

[Beurla]


[TD 216]

[Beurla]

<gai>Cha ruig thu leas a bhith ’m barail
Gur h-e do bharantas cùil
Bheireadh dhomhs’ a bhith ’m barail
Gum bu leannan dhomh thu;
Ach thu bhith shìol nam fear móra
’S tu cho bòidheach ’s cho cuimt’:
’S mi gun deanadh do phòsadh
Ged bhiodh do stòras air crùn.<eng>

[Beurla]

<gai>Gur e m’athair rinn an dò-bheairt
Mise chumail gun do phòsadh;
Shiubhlainn leat ge b’ann do’n Olaind
Ach do chòir a bhuannachd.

’S iomadh nìonag a tha ’n tòir ort
Eadar Inbhirnis is Mórair:
Ged bhiodh tu air crùn de stòras
Phòsainn anns an uair thu.<eng>

[Beurla]


[TD 217]

[Beurla]

<gai>Ged a gheibhinn-sa gu m’òrdugh
Na tha dh’fhearann aig Diùc Gordan,
’S mór gum b’annsa leam na ’n stòras
Sin làn chòir air m’uaibhreachd.<eng>

[Beurla]

<gai>’S daor a cheannaich mi ’n grinneas
Bha air inneal do làmh.<eng>

[Beurla]

<gai>Tha mo rùn air a’ ghille:
’S mór mo dhùil ri thu thilleadh;
’S mi gun siùbhladh leat am fireach
Fo shileadh nam fuar-bheann.<eng>

[Beurla]


[TD 218]

[Beurla]

<gai>Tha thu ’d mhac do dh’fhear Bhoth-fhionntainn
’S mise nighean tighearna Ghrannda,
’S rachainn leat a null do’n Fhraing
Ged bhiodh mo chàirdean gruamach.

Nàile, ’s e mo cheist am fiùran,
Dòmhnall Donn mac fhir Bhoth-Fhionntainn;
’S fad is farsaing a tha cliù
Air mùirnein nam ban uasal.

Nàile, ’s e mo ghaol an t-òigear,
Dòmhnall Donn an leadain bhòidhich:
Tha thu ’n fhine àrd gun fhòtus,
Dòmhnallaich a’ chruadail.<eng>

[Beurla]


[TD 219]

[Beurla]

<gai>Ged is crom leibh mo cheann
’S ged is cam leibh mo chasan,
Thogainn creach bho Thighearna Ghrannd
’S dh’òlainn dram ’san dol seachad.<eng>

[Beurla]

<gai>Latha dhomh ’s mi siubhal fraoich
Fhuair mi ’n fhaodail bha taitneach:
Fhuair mi caileag bhòidheach dhonn
Feadh nan tom buain nan dearcag.<eng>

[Beurla]

<gai>Bu bheag orm duine còir
’S móran stòir ’s i bhith aige,
Nach do chuir Beurla ’nad cheann
Agus danns’ ann ad chasan.<eng>

[Beurla]


[TD 220]

[Beurla]

<gai>’S nam bithinn ’nam ghruagaich òig,
Dhianainn pòsadh gun fhadal:
B’fheàrr leam seann duin’ na duin’ òg —
’S e bu dòcha bhith beairteach.<eng>

[Beurla]

<gai>Faodaidh am fear bhios fuar falamh
Cruaidh smearail foinneamh fearail
Fead a thoirt air cluais balaich,
Mur a bi e réidh ris<eng>

[Beurla]


[TD 221]

<gai>Fios gu Eóghan, fios gu Ailean,
Fios gu Dòmhnall Bàn an Caillich,
Ciod e ’n truaighe chum aig bail’ iad
’S a’ ghealach ag éirigh.<eng>

[Beurla]

<gai>Cha taobh mi na strathan,
Cha bhi mi ’gan tathaich,
Fhad ’s a chumas Fir Athaill am Mòd.<eng>

[Beurla]


[TD 222]

[Beurla]

<gai>Mi aig sàil Beinn Muic Duibhe
’S neo-shocrach mo shuidhe
’S mi coimhead srath dubh uisge ’n eòin.<eng>

[Beurla]

<gai>’S mairg a mhaoidheadh a’ mheàirl’ orm,
Fhad ’s a dh’fhuirinn bho m’ chàirdean,
Airson loth thoirt o àrd bheinn a’ cheò.<eng>

[Beurla]


[TD 223]

[Beurla]

<gai>’S ro mhath b’aithne dhomh Farar,
Far an rachainn ann thairis;
Uisge ’n Lòin agus Garaidh dhubh mhór.

Strathghlais a’ chruidh cheann-fhionn,
Far an robh mi car tamuill;
’S ro mhath b’eòl dhomh Gleann Canaich an fheòir.

Dol air Moireasdan thairis
Fo Cheanna-chnoc a’ bharraich,
’S tric a fhliuch mi ann gearra chasan ’s bròg.<eng>

[Beurla]

<gai>Tha mo bhreacan air sileadh
Gus na dhrùidh air dà fhilleadh,
Uisge ruith as nas mire na lòn.

Mo dheoch mhaidne air a fuairead
Uisge ’s biolair an fhuarain,
’S bhiodh an eilid air uairibh ’ga chòir.

Rìgh, bu mhath mo bhean rùin i:
Ged a chitheadh a sùil mi
’S i nach cuireadh orm cùis san tigh mhòid.<eng>

[Beurla]


[TD 224]

[Beurla]


[TD 225]

[Beurla]


[TD 226]

[Beurla]

<gai>Beir an t-soraidh seo bhuam
Do Ghleann Ruaidh le fear-eigin
Gu buidhinn mo ghaoil:
’S iad nach saoilinn mhealladh orm.

Is truagh nach robh cóig ceud
Air aon sreud ’sa bhaile seo:
Gum biodh saighdearan an rìgh
’S dà thrian ag gal dhiubh ann.

Chailleadh an salann a phrìs
’S cha bhiodh miadh air anartan.<eng>

[Beurla]


[TD 227]

[Beurla]

<gai>Mìle mallachd do’n òl,
’S mairg a dhèanadh dheth pòit:
’Se mo mhealladh gu mór a fhuair mi.

Mìle marbhphaisg do’n dram
Chuir an daorach am cheann
Nuair a ghlac iad ’san àird a tuath mi.

Mun d’fhuair mi bhith mach
’S bhith ’m armaibh gu ceart,
Bha rag mheàirlich nan cearc mun cuairt dhomh.

Bha trì fichead ’s a triùir
’Ga mo ruith feadh nan lùb
Gus na bhuin iad mo lùth ’s mo luaths uam.

Bha Seumas Dubh ann air thùs:
Rìgh, bu làidir a dhùirn;
’S chuir mi Uilleam gu ghlùn ’san fhuaran.<eng>

[Beurla]


[TD 228]

[Beurla]

<gai>’Rìgh, gur mise bha nàr
Nuair a ghlac iad mi slàn
’S nach dug mi fear bàn no ruadh dhiubh.

Bidh mo mhallachd gu bràth
Aig a’ ghunna mar arm
An déidh a’ mheallaidh ’s an tàire fhuair mi.

Ged a gheibhinn dhomh fhéin
Làn buaile de spréidh,
B’annsa claidheamh is sgéith ’san uair ud.<eng>

[Beurla]

<gai>Iain Dubh, tog a mach
Thoir na dh’fhaodas tu leat,
Agus cuimhnich a’ bheairt bu dual dhuit.


[TD 229]

Na seall air do nì,
Faic t’fhuil a’ dol dhìot,
’S na bi na do chìleig shuaraich.

Nam biodh tusa fo ghlas
Agus mise bhith as,
Nàile, chumainn mo chas glé luaineach.

Bhiodh an t-osan glé gheàrr
Is am féile glé àrd.
’S balgan piollach os cionn a’ chruachain.<eng>

[Beurla]

<gai>’S iomadh maighdean ghlan ùr,
Chluinnte farum a gùin,
A chuireadh na crùin gu m’fhuasgladh.

Gu bheil té dhiubh ’n Srath Spé
’S nam biodh fhios aice fhéin,
Nàile, chuireadh i ceud gu luath ann.


[TD 230]

Tha téile ’m Bràigh Màrr
’S nam biodh fios aice mar tha,
Nàile, chuireadh i dhà ri cluas sin.<eng>

[Beurla]

<gai>Gur mi th’air mo sgaradh
Bho thoiseach an earraich:
Tha mo chas air a sparradh fo dhéile.

B’fheàrr gun digeadh an t-aiteamh
’S gum falbhadh an sneachda
’S gun teannadh gach aigneadh ri chéile.

B’fheàrr gum faicte mo chàirdean
Tigh’nn a stigh le Creag Phàdraig
’S cha b’fhada bhiodh cabhsair ’ga réiteach

’S iad a chuireadh an gradan
Ri dùthaich nan adag:
Chan fhàgadh iad caisteal ri chéile.

’S iad gun cuireadh an sgùradh
Fo luchd nan gruag fùdair:
Chan fhàgadh iad lùth an cóig ceud dhiubh.


[TD 231]

Bhithinn cinnteach a’r cruadal
’N ám an claidheamh a bhualadh:
Chuirteadh laigh’ air na Tuathaich nach éireadh.

Bhithinn earbsach a’r dìlseachd,
Nach fàgte mi ’m prìosan,
’S gum faighinn a rìsd air an réidhlein.<eng>

[Beurla]

<gai>A Mhairearad òg, ’s tu rinn mo leòn,
Gur cailin bhòidheach lurach thu.<eng>


[TD 232]

[Beurla]

<gai>Och, ’s i mo mhàthair rinn an call
Nuair chuir i shealg na tunnaig mi
’S nuair a ràin mi linne chaol
’S ann bha mo ghaol a’ sruthladh innt.<eng>

[Beurla]

<gai>Ged théid mi suas do’n bhail ud shuas
Cha bhi mo chuairt ach diomain ann.<eng>

[Beurla]

<gai>Air leabaidh làir chan fhaigh mi tàmh
’S air leabaidh àird cha chuir iad mi.<eng>


[TD 233]

[Beurla]

<gai>Bidh mi màireach air cnoc gun cheann
Is cha bhi bàigh aig duine rium — 
Nach truagh leat fhéin, mo chaileag bhrònach,
Mo Mhàiri bhòidheach mheall-shuileach.<eng>

[Beurla]


[TD 234]

[Beurla]


[TD 235]

Sìlis of Keppoch

[Beurla]


[TD 236]

[Beurla]


[TD 237]

[Beurla]

<gai>Tha mulad, tha gruaim orm, tha bròn
On dh’imich mo chàirdean air falbh:
On chàidh iad air astar
Gun chinnt mu’n teachd dhachaidh
Tha m’inntinn fo airtneal gu leòr.<eng>

[Beurla]

<gai>Beir soraidh gu Ailean o’n chuan,
Bha greis anns an Fhraing uainn air chuairt:
’S e ro-mheud do ghaisge
Chum gun oighre air do phearsa,
Craobh chosgairt air feachd nan arm cruaidh.<eng>


[TD 238]

[Beurla]

<gai>Ceannard a’ Bhràghad
’S a’ chuid eile de m’ chàirdean.<eng>

[Beurla]

<gai>Tha ùrachadh buidhinn tigh’nn oirnn:
MacCoinnich, MacShimidh ’s MacLeòid,
MacFhionghuin Strath Chuailte
’S an Siosalach suairce:
’S e mo bharail gum buailear leò stròic.<eng>

[Beurla]

<gai>Tha mo ghruaim ris a’ bhuidhinn ud thall,
A luaithead ’s mhùth iad an t-sreang;
Tha mi cinnteach a’m aigne
Gum bu mhiann leò bhith againn
Mur bhith Chuigse bhith aca mar cheann.<eng>

[Beurla]


[TD 239]

[Beurla]

<gai>’S binn an sgeul so tha iad ag ràdhainn,
Mo Mhàlaidh bheag ó,
Ma sheasas e gun fhàilinn,
Mo nighinn rùin ó;
Rìgh Seumas bhith air sàile
’S a’ tighinn a steach gun dàil oirnn
Chur misneachd ’na chàirdean,
Mo Mhàlaidh bheag ó.<eng>

[Beurla]


[TD 240]

[Beurla]

<gai>Ach, Alba, éiribh còmhla
Mun geàrr Sasunnaich ur sgòrnain:
Nuair thug iad airson òir uaibh
Ur creideas is ur stòras,
Nach eil e’n diugh ’nur pòca,
Mo Mhàlaidh bheag ó.<eng>

Gur goirt leam thug iad sgrìob oirbh
Nuair dheasaich iad ur dinneir,
Nuair chuir iad uinnean puinnsein
’G a ghearradh air gach truinnsear:
Mas fhiach sibh bidh e cuimhnicht’,
Mo Mhàlaidh bheag ó.

[Beurla]

<gai>Dh’innsinn sgeula dhuibh le reusan
A b’fhiach éisdeachd anns an am,
bhith murt a chéile as leth Rìgh Seumas
Agus e fhéin bhith anns an Fhraing.<eng>


[TD 241]

[Beurla]

<gai>Chàidh Clann Dòmhnaill an sin an òrdugh
Is Clan Ghill-Eain nan rò seòl àrd;
Sgioba Bhraid-Albann, a’ bhratach bhallabhuidh:
Bu bhuidheann ainmeil bha sin aig Màrr.<eng>

[Beurla]


[TD 242]

[Beurla]

<gai>Theich Gòrdanaich uainn
Le luas an casan.<eng>

[Beurla]

<gai>Clann Fhionghuin bu luath
Air ruaig na gealtachd:
Theich buidheann nam faochag
Gun aodach dhachaidh.<eng>

[Beurla]


[TD 243]

[Beurla]

<gai>Cha b’fhiach iad am biadh
An t-aon cheud a bh’agad.<eng>

[Beurla]

<gai>Ge nach b’ionann dhomhsa is dhìse,
Is goirt a fhuair mi fhìn mo chàradh.<eng>

[Beurla]


[TD 244]

<gai>Mas beag leam sud, fhuair mi bàrr air:
Ceann mo stuic is pruip nan càirdean,
A leag na céid le bheum ’s na blàraibh,
’Ga chur fo’n fhòid le òl na gràisge.<eng>

[Beurla]

<gai>Nise on dh’fhalbh na bràithrean,
’S nach eil ach Uilleam a làthair,
A Rìgh mhóir, mas deònach, dàil da
Gus an diong an t-oighre ’n t-àite.<eng>

[Beurla]


[TD 245]

[Beurla]

<gai>Chaoidh chan urrainn mi gu bràth
Dol thoirt cunntas ann do chàch
Air na rug orm eadar dà Dhi-sathurna.

Chiad Di-sathurna bha dhiubh
Chuir mi Anna bhuam do’n ùir,
Bu tric a ghluais mi gu sùgradh aighearach.

’N ath Dhi-sathurna ’na dhéidh
Thug e malairt dhomh am chéill,
Gun do liubhair mi Mhac Dé m’fhear-taighe bhuam.

’S tric a shuidh thu, ghaoil, ’gam chòir,
Thu ag amharc ’s mi leth-bheò,
’S cha chaomhnadh tu an t-òr a chaitheamh rium.<eng>

[Beurla]


[TD 246]

[Beurla]

<gai>Nam b’ionann do chàch is do Gholl
An uair a dh’imich an long a mach,
Cha rachadh i rithist air sàl
Gun fhios dé ’m fàth mu’n d’thàin’ i steach.
Ach nuair chunnaic sibh ’san tràth sin
Bhith ’gur fàgail air faontradh,
Bhrist bhur cridheachan le mulad:
Is léir a’ bhuil, nach robh sibh saoghlach.<eng>

[Beurla]


[TD 247]

[Beurla]

<gai>An uair a ghlacadh tu do chlàrsach
’s a bhiodh tu ’ga gleusadh làmh rium,
Cha mhath a thuigte le ùmaidh
Do chuir chiùil-sa ’s mo ghabhail dhàn-sa.
Bu bhinn do mheòir air a cliathaich
An uair a dh’iarrainn Cumha ’n Easbuig,
Cumha Ni Mhic Raghnaill làmh ris,
Cumha Màiri ’s Cumha Ghill-easbuig.<eng>

[Beurla]


[TD 248]

[Beurla]


[TD 249]

[Beurla]


[TD 250-257]

Màiri Mhór nan Oran
[Beurla]


[TD 258]

<gai>Am Misgear agus an Cluaran

Chuir Mgr. Blackwood agus a Mhic a mach <eng>A Drunk Man Looks at the Thistle<gai> an 1926, ach theirig na chlò-bhuail iad, agus fad chóig bliadhna deug cha b’ urrainn duinn an leabhar iongantach so a cheannach am bùthan na h-Albann. Am bliadhna thogadh am masladh so de ar dùthaich le <eng>Caledonian Press<gai> Ghlashcu, agus tha an dara clò-bhualadh againn. Bu chòir do na h-uile aig a bheil spéis do bhàrdachd na Roinn Eòrpa a bhith glé fhada an comain nan deagh Ghàidheal ris an abrar an <eng>Caledonian Press,<gai> oir chan ann a h-uile linn a bhuilichear air dùthaich sam bith bàrdachd de’n ghnè a gheibhear anns a’ ‘mhisg’ a thàinig air Uisdean MacDhiarmaid no, a réir ainm a bhreith, Crìstean Moireach Mac a’ Ghréidheir.

B’ anabarrach da-rìreabh an dà bhliadhna ud, 1925 agus 1926, am filidheachd ar dùthcha, oir annta chunnacas reul ag éirigh am measg bàird Machair Albann nach fhacas a leithid o bhàs Burns. Thàinig trì leabhraichean an deaghaidh a chéile o MhacDhiarmaid: <eng>Sangschaw, Penny Wheep,<gai> agus <eng>A Drunk Man Looks at the Thistle.<gai> Thug a’ Bheurla Ghallda Albannach leum aisde o’n làthaich anns an robh a bàrdachd fad iomadh bliadhna, agus sheas i air àrd-mhullaichean ealain na Roinn Eòrpa. Is còir dhuinne mar Ghàidheil a bhith uasal as ar càirdean, ar comh-cheiltich air a’ Ghalldachd.

Tha mise mi-fhìn de’n dream a tha a’ cur teagaimh anns an dàn fhada. A réir mo bheachd, chan fhaighear fìor bhàrdachd an dàn fada ach a mhàin an sgurrachan a tha ag éirigh an sud agus an so os cionn machair nan rann. Uime sin, ’se mo bharail gur e nì glé ainneamh a tha anns a’ bhàrdachd, eadhon am measg ranntachd nam bàrd as fheàrr a bha agus a tha air an t-saoghal. Tha <eng>A Drunk Man Looks at the Thistle<gai> air àireamh bhig nan dàn fada a tha a’ cur teagaimh ’nam theagamh.

Tha MacDhiarmaid e fhéin ag aideachadh gur e treamasgal (’se <eng>‘gallimaufry’<gai> am facal aige-san) a tha anns an <eng>Drunk Man Looks at the Thistle.<gai> Ar leam-sa gu bheil so do-sheachnadh agus gu tur ionmholta, oir dé an cruth ach cruth an treamasgail a chumadh bàrdachd na ‘misge’? Cha ghabh ‘a’ mhisg’ agus an treamasgal an dealachadh. ’Se gleusadh mór air a’ mhac-meanmna a chuir cuideachd iad anns an t-saothair so: agus tha dian-theas agus neart agus gleusdachd mhìorbhuileach


[TD 259]

anns an inntinn agus anns a’ mhac-meanmna a chum còmhla iad anns an t-siubhal-shìthe a tha aca troimh’n domhain mhór gus an gabh iad fois anns an t-sàmhchair dho-labhairt a tha iad a’ ruigheachd aig crìch an ànraidh is am mire air cuan is tìr is speur is nèamh is iutharna anns an dàn:

<eng>Yet ha’e I silence left, the croon o’ a’.<gai>

Mas e treamasgal a tha aig a’ ‘Mhisgear’ ’se treamasgal samhlachail, no mar their na Frangaich <eng>‘symboliste’<gai> a tha ann; agus tha a’ ‘mhisg’ a’ toirt saorsa do’n t-samhlachadh. Tha iomadh samhladh anns an dàn, ach tha a dhà no trì ann o thoiseach gu crìch. ’Se an cluaran Alba anns a’ cheud dol a mach; agus an toiseach, co-dhiùbh, gu h-àraidh na tha sgreamhail, oillteil, bochd gu spioradail, rag, duaichnidh, danarra an Albainn. Ach ’se an cluaran cuideachd na tha treun do-chìosnaicht’ an Albainn. An uair sin tha an cluaran ’ga sgaoileadh fhéin a mach gus a bheil e a’ gabhail a steach beatha an duine gu léir; chan e mhàin beatha an duine, ach beatha Nàduir uile. ’Se a’ ghealach seann ghealach a’ mhisgeir; ach, aig a’ cheart ám, ’s i tuigse no inntinn an duine fa chomhair na sìorruidheachd; no eadhon, mar gum b’eadh, inntinn na sìorruidheachd fhéin. Tha sin a’ nochdadh cho ladarna agus a tha smuain an dàin; ach feumar aideachadh gu bheil an ladarnas so air a sheasamh le mac-meanmna d’a réir; le a leithid de phòsadh eadar mac-meanmna agus breithneachadh ’s nach fhacas, ’nam bheachd-sa có-dhiùbh, am bàrd eile anns an Roinn Eòrpa ri ar linn.

Tha MacDhiarmaid, mar gum b’ ann, a’ sgrìobadh poll an Domhainn; a’ sglàbadh nan reultan leis, agus air a’ cheann thall, ’ga chur ’na theine geal le teas àrd nan reultan. Agus chan eil e a’ dìochaineachadh airson tiota, gu bheil am poll agus na reultan ann còmhla agus dealaichte, an ceann agus a dh’ aindeoin a chéile. Tha fhios againn gu robh comas sònraichte riamh aig bàrdachd Machair Albann air aon chas a chumail air fearann tioram cruaidh as aithne do na h-uile, agus cas eile a bhith aice, aig an aon ám, air fearann dìomhair fad as; gu bheil a mac-meanmna talmhaidh agus spioradail le greim dìon air an t-saoghal so nuair a tha e a’ siubhal slighean uaignidh dorcha. Tha a’ bhuaidh so barraichte am bàrdachd MhicDhiarmaid; tha i ’ga nochdadh fhéin an iomadh cruth agus fonn: uaireannan sgaiteach, éisgeil, feargach; uaireannan truacanta le truas drùidhteach; uaireannan làn fuath is tàire is sgreamh; uaireannan àbhachdach, neònach, fìor; uaireannan eile toibheumach, no cràbhach; mar as trice, anabarrach, anameasarra; an còmhnaidh a’ sireadh eòlais gun shuim do’n chosgais. So an t-anabarr:


[TD 260]

<eng>I’ll ha’e nae hauf-way hoose, but aye be whaur
Extremes meet — it’s the only way I ken
To dodge the curst conceit o’ bein richt
That damns the vast majority o’ men.<gai>

So e a rithist, agus an sgreamh ’na cheann:

<eng>In wi’ your gruntle then, puir wheenging saul,
Lap up the ugsome aidle wi’ the lave,
What gin it’s your ain vomit that you swill
And frae Life’s gantin’ and unfaddomed grave?<gai>

Agus a rithist:

<eng>For less than a’ there is to see
’ll never be owre muckle for me.

Cutty, gin you’ve mair to strip,
Aff wi’ it lass — and let it rip!<gai>

Ach tha mìle eisimpleir de’n anabarr ladarna so anns an dàn, agus chan urrainn dhòmhsa ach iomradh glé ghoirid a thoirt air iomadaidh fuinn is gleusan a mhic-meanmna. Tha e sgaiteach:

<eng>Rabbie, wad’st thou were here — the world hath need,
And Scotland mair sae, o’ the likes o’ thee!
The whisky that aince moved your lyre’s become
A laxative for a’ loquacity.<gai>

Tha e a’ dol sìos gu doimhne an eu-dòchais:

<eng>Grey sand is churnin’ in my lugs,
The munelicht flets, and gantin’ there
The grave o’ a’ mankind is laid bare
— on Hell itsel’ the drawback rugs.

Nae man can ken his hert until
The tide o’ life uncovers it,
An’ horror-strack he sees a pit
Returnin’ life can never fill!<gai>

Tha e làn truais is feirg:

<eng>Glesca’s a gless whaur Magdalene’s
Discovered in a million crimes.


[TD 261]

Christ comes again — wheest, whatna bairn
In backlands cries betimes?

Hard faces prate o’ their success,
And pickle-makers awn the hills.
There is nae life in a’ the land
But this infernal Thistle kills…<gai>

Tha e fad as, air saoghal eile:

<eng>But ilka evenin’ fey and fremt
(Is it a dream nae wauknin’ proves?)
As to a trystin’-place undreamt,
A silken leddy darkly moves.<gai>

Tha e anns an t-sìorruidheachd, agus air an talamh as cumanta:

<eng>I tae ha’e heard Eternity drip water
(Aye water, water) drap by drap
On the a’e nerve, lick lichtnin’, I’ve become,
And heard God passin’ wi’ a bobby’s feet
Ootby in the long coffin o’ the street.<gai>

Tha an gaol ag éirigh os cionn a’ chuirp:

<eng>Clear my lourd flesh, and let me move
In the peculiar licht o’ love,
As aiblins in Eternity men may
When their swack souls nae mair are clogged wi’ clay.

Be thou the licht in which I stand
Entire, in thistle-shape, as planned.
An no’ hauf-hidden and hauf-seen as here
In munelicht, whisky, and in fleshly fear.<gai>

Aig amannan tha an saoghal agus na tha ann air an còmhdach le solus biothbhuan:

<eng>These are the moments when my sang
Clears its white feet frae oot amang
My broken thocht, and moves as free
As souls frae bodies when they dee.
There’s naething left o’ me ava’
Save a’ I’d hoped micht whiles befa’.<gai>

Agus a rithist:


[TD 262]

<eng>And as at sicra times am I
I wad ha’e Scotland to my eye
Until I saw a timeless flame
Tak’ Auchtermuchty for a name,
And kent that Ecclefechan stood
As part o’ an enternal mood.<gai>

’Se dàn glé fhada a tha anns an <eng>Drunk Man Looks at the Thistle;<gai> tha mu thrì mìle sreath ann. Uime sin, cha b’ urrainn gum biodh a h-uile bloigh cho math ris a’ bhloigh eile. Nam biodh, cha bhiodh a leithid eile air an t-saoghal. Faodar aideachadh gu bheil beagan ath-aithris air an aon rud ann; agus faodar aideachadh cuideachd gur treamasgal e, agus a chionn gur treamasgal e, chan urrainn do’n mhac-meanmna a tha ’ga dhealbhadh a bhith daonnan cho teann ’s a tha e glé thric. Faodaidh cuideachd gu bheil cus ainmean coigreach ann — seorsa de fhearas-mhór inntinne. Chan eil mi a’ talach air Dostoevski, Blok, agus Melville, agus air an tarruing a tha MacDhiarmaid a’ dèanamh orra-san agus air am buaidh. ’Se mialan móra an cuan an spioraid a tha annta-san; tha feum aig an dàn orra, agus cha mhisde e iad; ach tha cus spéis air a thoirt do chuideigin beag eile a bha anns an fhasan an uair a rinneadh an dàn. Nam b’ e tarruing magaidh a rinneadh orra, mar a rinneadh air Carlyle is air Sir Harry Lauder, bhiodh an dàn nas cunbhalaiche. Chan eil an so ach gnothach beag, ach bheir e oilbheum do’n fheadhainn a tha àilleasach mu fhearas-mhór chàich. Tha fàilling nas miosa anns an dàn — dìmeas air a’ chreutair chumanta dhaonda, gu h-àraidh air a’ chreutair chumanta Albannach, <eng>Cruivie<gai> no <eng>Gilsanquhar.<gai> Tha an dìmeas so a’ fàs nas doimhne agus nas farsainge:

<eng>Millions o’ wimmen bring forth in pain
Millions o’ bairns that are no’ worth ha’en.<gai>

Ach faodar a bhith gu bheil an tàire so do-sgaradh o’n iomairt ladarna do-chlaoidhte inntinne a tha air siubhail MhicDhiarmaid; agus feumar cuideachd cuimhne a bhith againn gu bheil seòrsa de sgreamh dheth fhéin a’ dol cuide ris an tarcuis a tha e a’ dèanamh air càch; agus gur h-ann spioradail, agus nach ann idir saoghalta, a tha a freumh.

<eng>My self-tormented spirit took
The shape repeated in the thistle
Sma’ beauty jouked my rawny banes
And maze o’ gristle.<gai>

Chan eil e sàsaichte leis a’ mhórachd a bhreithnicheas inntinn fhéin


[TD 263]

no inntinn sam bith eile; tha e a’ spàirn gu faighinn cuidhteas gach teadhair a tha nàdur an duine a’ cur air a spiorad. Tha a’ ghleachd anabarrach so a’ mairisnn fad trì mìle sreath de’n ranntachd as iongantaiche a chunnaic ar linn.

Cha b’urrainn gum biodh gach earrann de dhàn de’n mheud uile ’na bàrdachd (tha mi an dràsda a’ cleachdadh an fhacail anns an t-seagh as àirde); air cho iongantach is a tha còmhradh ranntachd, agus tha an<eng>Drunk Man<gai> loma-làn de so, tha mullaichean ann de bhàrdachd a tha ag éirigh suas os cionn bàrdachd eile ar latha-ne gu àirde nach ruigear ach le MacDhiarmaid fhéin ann an <eng>Sangschaw<gai>, ann am <eng>Penny Wheep<gai> agus ann am bloigh no a dhà eile ann an <eng>Cencrastus<gai> agus ann an <eng>Scots Unbound.<gai> Mar a tha e fhéin ag ràdh:

<eng>These are the moments when my sang
Clears its white feet frae oot amang
My broken thocht…<gai>

Am measg nan sgurrachan so tha an dà iasad a ghabh e o’n bhàrd Ruiseanach, Blok; agus an dàn a tha a’ tòiseachadh, <eng>‘Drums in the Walligate…’;<gai> am fear a tha a’ tòiseachadh, <eng>‘O wha’s been there…’;<gai> am fear a tha a’ tòiseachadh, <eng>‘The wan leafs shak atour us…’;<gai> agus na dhà mu dheireadh, <eng>‘The stars like thistle’s roses floo’er…’,<gai> agus <eng>‘Yet ha’e I silence left…’<gai>

Ma tha bàrd nas fheàrr na MacDhiarmaid beò anns an Roinn Eòrpa chan aithne dhòmhsa. Cha chreid mi gu bheil a leithid an Sasainn, no san Fhraing, no an Albainn no an Eirinn.<eng>


[TD 264-266]

Lament for the Makar
[Beurla]


[TD 267]

<gai>Beul na h-oidhche

Bha beul na h-oidhche ann nuair a ràinig Dòmhnall mullach Bealach a’ Mhàim. Thug e aon sealladh thar a’ ghualainn dheis mun do dhùin slios fada Bruach na Frìthe Coire na Creiche air a chùlaibh. Anns an t-sealladh sin, mhothaich e ceann mór Sgùrr a’ Ghreadaidh mar gum b’ ann ’ga leanail. Bha gnè de ghaol àraidh aig Dòmhnall air Sgùrr a’ Ghreadaidh, riamh o’n cheud uair a chunnaic e e dubh-ghorm ann an ròs an fheasgair, ri a cheud chuimhne, air dha dìreadh gu mullach bearraidh Achadh na h-Annaid. Bha cóig bliadhna deug air triall o’n oidhche sin, ach bha cuimhne aig Dòmhnall gu robh seòrsa de ghràin anns a’ ghaol a bh’aige air Sgùrr a’ Ghreadaidh; gràin a chionn gun do ghabh e farmad ris air sgàth Sgùrr nan Gillean, oir b’e Sgùrr nan Gillean a’ cheud ghaol agus chaidh innse dha gun robh Sgùrr a’ Ghreadaidh na b’ àirde, agus an oidhche gheal chian ud, b’fheudar do shùilean fhéin sin aideachadh. Ach bho thoiseach bha an gaol anns an fhuath agus cha b’ fhada gus an robh dà shealladh aig a mhac-meanmna air a’ Chuilithionn: an sealladh faisg, far am b’ àille Sgùrr nan Gillean; agus sealladh fad as: Sgùrr a’ Greadaidh, geàrrte gorm anns an àird an iaras. Dh’fhàs Sgùrr a’ Ghreadaidh gu bhith ’na ìomhaigh air a’ Chuilithionn gu léir: bha e mar gum b’ ann ’na rìgh air na h-ioghnaidhean dìomhair ùdlaidh a bha ag cuartachadh Coire na Creiche agus Coir’ an Uaigneis.

Ghabh Dòmhnall roimhe gus an d’ ràinig e an t-àite far a bheil an ceum a’ ruigheachd an Uillt Dheirg — ’se bu chòir dha ràdh, far a bheil Allt an Fhionna-choire ag gabhail nan allt beaga, ’s a’ tionndadh an ear ’s an eairreas sìos gu Loch Shligeachain. Nuair a chuir e seachad am Meall Odhar dh’éirich na cóig binneinean caola do-labhart — Sgùrr nan Gillean. Bha Sgùrr a’ Ghreadaidh air a dhol fo fhàire air a chùl — ach, a dh’aindeoin, bha e ann, far an robh e riamh. Sgùrr nan Gillean agus Sgùrr a’ Ghreadaidh! Bha Dòmhnall air tobhtaichean móra na h-òige. Bha e ochd bliadhna deug.

Bha Glàmaig m’a choinneamh — mór maol an ciaradh na h-oidhche. Thàinig òran fhir-cinnidh a dh’ionnsaigh a bheòil:

Mi air m’uilinn ann an Glàmaig
’S esan làn agam air tulaich,


[TD 268]

Ag gabhail seallaidh air na sléibhtean
Far am bi na féidh a’ fuireach.

’S gann gun dìrich mi chaoidh
Dh’ ionnsaigh frìth àrd a’ mhunaidh,
’S gann gun dìrich mi chaoidh.

Thàinig litir o na h-uaislean
Nach fhaodainn luaidhe chur á gunna.
’S gann gun dìrich mi chaoidh.

Thàinig litir á Dùn-éideann
Nach fhaodainn fhéin a dhol do’n mhunadh.

Ach on dh’fhàs an lagh cho làidir…

Tigh na galla do na h-uaislean, ’s do litrichean Dhùn-éideann, ’s do’n lagh a dh’fhàs cho làidir! Bha Dòmhnall cinnteach gum b’e sin a bh’ ann. Bha fhios aige nach tugadh Tarmod MacNeacail hó-ró orra uile, a dh’aindeoin ’s na thuirt an t-òran. Carson a bheireadh esan, Dòmhnall MacNeacail, an còrr orra? Bha fhios aig an t-saoghal ciamar a chaidh leotha-san a rinn an t-sabaid mu dheireadh ri ‘fir mhóra a’ Bhràighe’. Bha Beinn Lì an siod mu choinneamh Glàmaig. Bha cas Dhòmhnaill aotrom sìos an ceum, ’s an t-Allt Dearg a’ plumanaich ’s a’ slugadh ’s a’ deocadh fichead troigh no dà fhichead troigh fodha.

‘“Fir mhóra a’ bhràighe” — chan eil móran dhiubh ann an diugh; tha fhios agadsa air sin glé mhath nan leigeadh t’uabhar baoth òg cothrom sam bith le t’eanchainn…’

Stad Dòmhnall gu grad. Thàinig guth tiamhaidh na feadaig-mhonaidh:

Cha tog mi fonn aotrom
Bho Dhi h-aoine mo dhunaidh…

Ao, ao, ao…gun fhaoilte, gun fhuran…

’S gann gun dìrich mi chaoidh.

An robh Tarmod a’ tuigsinn dé thuirt e? Mura robh, bha fear eile:

Cha dìrich mi bealach nan àrd
Le suigeart mar bha mo nòs…

Cha togar leam fonn air clàr,
Cha chluinnear leam gàir nan òg.

‘Uabhar! t’uabhar baoth òg! Nan leigeadh t’uabhar baoth òg an cothrom le t’eanchainn ’s le do chridhe, thuigeadh tu…’


[TD 269]

’S ann an uairsin a chunnaic Dòmhnall gu robh fear eile mu fhichead slat air thoiseach air. Bha an coigreach a’ gabhail sìos rathad Shligeachain — mar a bha Dòmhnall fhéin, ach cha robh e idir a’ tionndadh. Ghabh Dòmhnall seòrsa de ioghnadh ’s chaidh gaoir neònach troimhe nuair a thuig e gun robh am fear eile a’ bruidhinn ged nach robh e a’ tionndadh fiù’s a chinn.

‘Tha thusa coltach ri do sheòrsa, agus ’s ann mar sin a bhitheas tu. Cha ghabh thu comhairle sam bith gus an toir an saoghal ceann cruaidh a’ bhata dhut mu’n t-sròin, ach tuigidh tu, tuigidh tu.’

‘Dé thuigeas mi?’ arsa Dòmhnall, ’s e beothachadh a cheuma an tòir air an fhear eile. ’S e gnothach iongantach a bh’ ann. Cha robh fhios aige có bh’ ann. Bha an guth Sgitheanach gu leòr — bha iomadh guth de a sheòrsa sa’ Bhràighe, ann an Sgonnsair, ann am Peighinn-nam-Fìdhleir, sa’ Ghleann Mhór, mu Phort-rìgh, no mu Shnigheasort. Ach có bh’ ann? Smaoinich Dòmhnall air an fheadhainn a bha aig an tigh á Glaschu no Grianaig no á àite sam bith eile.

‘Tha fhios gun cuala e mi a’ seinn,’ arsa Dòmnnall ris fhéin. ‘Tha fhios gur e sin a thug air gnothach a ghabhail rium. Dh’fhaodadh gur h-e seòrsa de Thòiridh a th’ann.’ Thàinig seòrsa de dh’ fhiamh a’ ghàire mu bheul Dhòmhnaill nuair a smaoinich e air seo, ach dh’ eubh e: ‘Dé thuigeas mi? Fan ’s inns’ dhomh. Dé chabhag a th’ ort?’

‘Tuigidh tu an garradh-crìche a tha do nàdur fhéin ag cur mu do thimchioll, agus am buarach a tha mu d’ chasan ’s mu d’ chridhe ’s mu t’eanchainn — am buarach a tha thu fhéin ’s an saoghal a’ fighe — am buarach a dh’ fhigheadh tu fhéin ged nach cuideachadh an saoghal idir thu. Ach ’s esan a chuidicheas, agus bheir thu a chreidsinn ort fhéin gur ann aige-san a tha a’ choire gu leir…’

‘A’ choire gu léir…,’ dh’aithris Dòmhnall. ‘’S e ablach ceisteir a th’ ann,’ ars’ esan ris fhéin.

‘Bheil thu an dùil gur ann ag éirigh air a’ Cheist am Port-rìgh no ann a Holoman a tha thu?’ dh’ eubh Dòmhnall àird a chlaiginn as déidh an fhir a bh’ air thoiseach air.

Ach air a shon sin, cha robh coltas ceisteir idir air an fhear eile. A réir na dhèanadh Dòmhnall a mach dhe chumadh agus cuideam a cheuma, bha e eadar cóig deug ar fhichead agus dà fhichead bliadhna, agus cha robh an ad dhubh no an còta dubh air idir. Bha seacaid shoilleir ghlas air, ’s cha robh ceap no bonaid idir air. Saoil an ann ri fealla-dhà a bha e?

‘Tuigidh tu…’

Bha an coigreach mar gun robh e a’ bras choiseachd seachad air a ghuth fhéin; bha a ghuth a’ tighinn air ais air Dòmhnall mar gum


[TD 270]

biodh e a’ tilgeil smugaidean seachad mullach a chinn ’s a’ gabhail air adhart, e fhéin coma càite ’n robh iad a’ tuiteam.

‘Tuigidh tu nach eil an gnìomh co-ionnan ris na smuaintean no ris na briathran, agus gu bheil na smuaintean glé sheòlta gu iad fhéin a dhalladh. Tuigidh tu nach eil brìgh anns an dùrachd mur ’eil an gnìomh ’na cois; agus dé do ghnìomharan-sa? Chan fhiach iad hó-ró. Chan eil an gnìomh ’nad dheagh dhùrachd agus tha cus dheth ’nad iodhal-aoraidh; agus ’nad dheagh dhùrachd — ma tha beagan annad — tha a’ chruithneachd ’s am moll an ceann a chéile ’nam brochan lag truagh, ach tha t’iodhal-aoraidh a’ dèanamh cùis-bhùrta dhìot — cùis-bhùrta bhochd ghrànda — miannan t’ fheòla ’nad bharail fhéin mar fhàile driùchd air blàth an spioraid. Blàth an spioraid! Tùis bhreugach do d’ chuinnlean maol!

‘Dé’n t-iodhal-aoraidh?’ ghlaodh Dòmhnall, ‘Dé’n tùis? Dé’n t-iodhal-aoraidh?’

Dh’éirich an guth, agus thàinig e o mhullach cinn an fhir eile.

‘Iomadh iodhal-aoraidh: fear an dràsda, fear a rithist. An dràsda aon nighean. Laogh òir glé robach. Tha i caran suarach agus glé bhreugach, agus b’ fheàrr leatha airgead na thusa, ach mura b’e gu bheil i air a dhol iomrall le fearas-mhór agus sannt an airgid, bhiodh barrachd tuigse aice na th’ agad-sa; ach chan eil agaibh còmhla na chartadh bàthach aon mhart. Tha ise nas breugaiche ri càch na thusa, ach tha thusa nas breugaiche riut fhéin.’

‘Dùin do bheul, a mhic…’ Stad Dòmhnall agus chaisg e an guidhe Sgitheanach a bha ’na bheul. Ghrios e cheum, ach rinn am fear eile an rud cianda. Bha peilearan nam facal is sian aca seachad mullach a chinn. ‘Dé rinn thu riamh le do bhòilich bruidhne? Chan eil croitear no mart a bharrachd am Bràighe Thròndairnis no an Tròndairnis eile an lorg do sgoilearachd. Chan eil greim bidhe a bharrachd aig truaghain an cùiltean groda Ghlaschu. Chan eil facal Gàidhlig a bharrachd air sràidean Phort-rìgh. Chan eil làmh a bharrachd air a togail air sgàth còir an duine bhochd sa’ Ghearmailt, sa’ Spàin, ’san Eadailt, an Abisinia no ’san t-Sìn mhóir do bhrìgh de sheòrsa feallsanachd, agus, ma tha, chan i do làmh-sa. Chan eil an Alba no an Sasuinn no an Eirinn. Goileam, goileam, goileam! Chan eil fhios agad dé tha bhuat — agus nan robh, cha bhiodh e bhuat — ach cha bhi, cha bhi, cha bhi!’

‘Fuirich, a garraich, ge bith có thu; fuirich!’

Ach éigheadh Dòmhnall mar a thogradh e, bha an aon shruth smugaidean no pheilearan fhacal a’ tighinn seachad mullach cinn an fhir a bha a’ giosad roimhe.

‘Tha thu air latha a chosg a’ streap am measg creagan a’ Chuilithinn,


[TD 271]

feuch an toir thu a chreidsinn ort fhéin nach tu an gealtair as math is aithne dhut. Cha ruig thu leas. Biodh fir a’ Bhràighe mór no beag. Ged a bheireadh tu a chreidsinn ort fhéin gum b’e Iain Garbh Mac Ghille Chaluim bràthair do sheanar agus Dòmhnall Mac Iain Mhic Sheumais bràthair do sheanmhar chan eil annadsa ach an cladhaire dhìot. Chan aithne dhutsa strì cogadh an anama. Chan eil eòlas agad air cogadh sam bith.’

‘Dé’n t-eòlas a th’ agad fhéin air cogadh, ma tha?’ arsa Dòmhnall. ‘Cha robh thu an cogadh a’ Cheusair, chan eil thu an aois.’

‘Cogadh a’ Cheusair, cogadh a’ Cheusair! ’S iomadh cogadh a bh’ ann ’s tha ann o sguir cogadh a’ Cheusair. Tha mise ochd deug air fhichead, fichead bliadhna nas sine na thusa. Chunnaic mi cogadh gu leòr, gu leòr dhòmhsa co dhiùbh. Cha ruig mi a leas m’ fheuchainn fhìn air creig no muir. ’S aithne dhomh mi fhìn, a thaobh sin, math gu leòr — ach thusa, chan eil annadsa ach an gealtair — an gealtair — an gealtair.’

Thòisich Dòmhnall air ruith as a dhéidh ag eigheachd. ‘Ge bith de th’ annam, gheibh thusa mach nach e ’n gealtair a th’ annam.’

Cha robh tìde aige smaoineachadh dé dhèanadh e nam beireadh e air. Chan e gu robh e dol ga bhualadh. Cha tàinig sin suas air idir, ach bha e airson beireachd air, airson greim a dhèanamh air cùl amhaich air ’s a chumail ’s foghlum có bh’ ann is dé bha bhuaithe. Bha am fear eile cuideachd ’na ruith, agus gu math luath cuideachd. Bha an ceum a nis air fàs glé chas an siod ’s an seo, agus mar bu trice bha e cunnartach leis cho faisg ’s a bha e air bruaich chais an Uillt Dheirg.

’Se Dòmhnall bu luaithe a réir choltais. Cha mhór nach robh e aig an fhear eile, nuair a thàinig sian pheilearan fhacal thar a dhà ghualainn.

‘Amadain, cha bheir thu ort fhein.’

Dìreach an uairsin, rug fraochan bròg Dhòmhnaill air sgealb creige, agus chaidh e ’n comhair a chinn thar na bruaiche. Cha robh i glé àrd far na thuit e ach bhuail a cheann air cloich.

An uair a thàinig Dòmhnall gu bhreannachadh bha beul na h-oidhche air dùnadh gus na bhiodh ann de dhorchadas. Dh’éirich e ’s e feuchainn a chinn. Bha beagan goirteis agus móran tuainealaich ann, ach cha robh e air tuiteam glé fhada. Gu fortanach thuirt e far a b’ ìsle a’ bhruach. Bha an t-Allt Dearg mu dheich troighean bho’n àite ’s na bhuail a cheann. An uair a dhìrich e dhruim bha Sgùrr nan Gillean mór, dìreach, làidir m’a choinneamh — na cóig binneinean air a dhol ’nan aon bheinn chuimir iargalta. Cha robh creutair beò ri fhaicinn, no fuaim ri chluinntinn ach eubh na feadag-mhonaidh, agus osagan na gaoithe mu fhaobhair a’ Chuilithinn, plubartaich an Uillt Dheirg agus


[TD 272]

torrunn an uillt a tha brùchdadh troimh ghlomhar gàbhaidh a mach á Coire Bhàisteir, ach cha d’ rinn Dòmhnall móran mothachaidh orra. Bha guth a’ dol timchioll ann an tuainealaich a chinn: ‘Amadain, cha bheir thu ort fhéin.’ Ach an dràsda ’s a rithist, thigeadh mar gum b’e a ghuth fhéin ’s e ag ràdh, ‘Thachair mi rium fhìn…Thachair mi rium fhìn…Thachair mi…’


[TD 273]

Cha do sheas an Cuil-lodair

Cha robh e, mar a bha Uilleam Siosal, slinneanach leathann. Cha mhotha bha e, mar a thuirt Màiri Bhàn ’ain MhicLeòid an Camus Dianabhaig mu fhear eile, beag buaidheach no mór grànda. Cha robh mealladh sam bith ann; cha bu sgàthan òinsich e. Cha robh ann ach an truaghan dheth: beag, plamach; gun leud ’na ghuailnean; aodann dearg builgeineach; guth àrd caol. Bha speuclanan air, agus tha seòrsa de chuimhne agam gu robh a ghlùinean a’ bleith a chéile. ’S e Sasunnach a bha ann, mar a bha anns a’ mhór chuid de ’n réisimeid uaibhrich anns an robh e ’na oifigeach. Theireadh na saighdearan: ‘’S iomadh creutair caca tha ’na oifigeach anns an Arm Bhreatannach ach có ’n aon truaighe a rinn oifigeach de Mhgr. Lodan?’ Cha toireadh saighdear feairt air, mur robh oifigeach a b’ àirde ’san éisdeachd. Choimhideadh NCO thar a ghuailne feuch có bha faisg, agus ’s e ‘taigh na galla dhut’ a gheibheadh Lodan, ma bha e ag iarraidh rud nach còrdadh, agus mur robh cluas inbheach a’ cluintinn. Cha ghearaineadh Lodan bochd ri còirnealair, oir bha eagal air gun robh na h-oifigich a cheart cho beag truais ri feach nach cumadh smachd is a bha na saighdearan; cha robh a choltas na a ghiùlan fhéin ’na fhàbhar; cha robh e air a bhith riamh ann an cath, agus bha ceud reusan eile ann ’ga chumail ’na thosd, ged nach aithne dhomh-sa iad.

Bha dùil ri ionnsaigh latha sam bith. Anns a’ cheud seachdain no dhà air dhuinn Libia a ruigheachd, b’ e a’ bharail gun robh sinne a’ dol g’a dèanamh; gun tugadh na tancan móra Granndach againne fead air tancan Roimeil; ach ciamar a bheireamaid ionnsaigh troimh na mèinean eadar Gasàla is Bir Haicheim? Mu fhìor dheireadh na Céitein 1942 chaochail ar beachd. Bha a nis iomadh comharradh ann gum b’ e Roimeal a thòisicheadh, ach ciamar? Bha na raointean mhèinean cho doirbh dhà-san is a bha iad dhuinne; agus có an seanalair air an t-saoghal a thigeadh timchioll deas air Bir Haicheim?

Bha Mgr. Lodan ’na chomanndair air trùp de cheithir gunnachan sia puinnd air carbadan. Bha sia gunnachan deug anns a’ bhataraigh seo, a’ cheud té de ’n t-seòrsa an Libia. Bha a h-uile coltas ann nach b’e an ceòl-gàire a bhiodh aig Lodan agus a leithid; agus gu h-àraidh mur robh na tancan Granndach cho math ri tancan Roimeil, no mur


[TD 274]

làimhsichteadh iad mar a dhèanadh Roimeal, bhiodh na gunnachan sia puinnd anns a’ cheud shreath mu choinneamh armailt Roimeil. Theireadh saighdear, ‘Dé nì Lodan anns a’ chath?’ Bha aon chomhfhurtachd aig na gunnairean a bha an trùp Lodan: ‘Bidh cus eagail air fhéin; cha dèan e dad idir.’

Bha sinne air an làimh chlì de’n arm Bhreatannach. Bu sinne na tancan agus na gunnachan móra Breatannach a b’ fhaisge air Bir Haicheim. Bha na Frangaich agus na Spàintich a bha am Bir Haicheim cho tapaidh ri fir air an t-saoghal, ach cha robh tancan no a bheag de ghunnachan móra aca-san.

Air an 27mh de’n Chéitein thàinig am fios, tràth ’sa’ mhadainn, gun robh an t-arm Gearmailteach le mór-roinn an tancan, an carbadan-airm is an gunnachan móra a’ tighinn timchioll deas air Bir Haicheim. Air ball ghluais sinne ’nan coinneamh agus thòisich blàr thancan is ghunnachan móra; agus is iomadh barail a dh’ atharraich r’a linn.

Choimhlionadh droch amharus no a dhà. Cha robh na Granndaich againne cho math ri tancan móra Roimeil; air neo cha robh seòltachd Roimeil aig ar comanndairean. Bha na Granndaich ’gan sìor chall; agus mar bu mhiosa call nan tancan, b’ ann bu dorra do na gunnaichean, agus b’e gunnachan nan sia puinnd a chrean gu h-àraidh air call nan tancan. Bha iasdan a nis a’ dìon ar tancan-ne bho thancan Roimeil, agus bha sgrios eagalach am measg nan gunnairean.

Bha mi fhìn mar bu trice air O.P. Uaireanan bhithinn faisg air ar gunnachan, ach iomadh uair ’s ann a bhithinn còmhla ris na tancan. Cha d’ fhuair mi ach sealladh an dràsda is a rithist air <eng>Lodan<gai> fad na ceud seachdaine; ach bha e soilleir gun robh gunnachan nan sia puinnd is gaisgich air an cùl; agus thuig mi nach b’ e trùp Lodan bu tàire.

Thàinig aiteal soirbheachaidh roimh dheireadh na seachdaine. Bha sinne a’ dol air ar n-adhart, agus bha beagan faochaidh ann. Bha dùil againn gun robh an latha leinn. De cheithir chomanndairan nan trùp sia puinnd, bha dithis marbh cheana, ach bha Lodan agus fear eile beò. Latha a bh’ ann, an uair a bha deàrrsadh na gréine ’na h-àirde a’ toirt seòrsa de sgur air na gunnachan móra le cion fradhairc, thàinig NCO de thrùp Lodain a nall far an robh mi. Bha e air gnothach, ach fhuair mi beagan mhionaidean ’na chòmhradh, agus bha mo cheistean ’nan sruth; có bha beò is có bha marbh is có bha leòinte? Bha móran marbh is móran air an leòn; agus cha robh dùil aige fhéin ri sìneadh saoghail. Chuir mi a’ cheist nach gabhadh seachnadh mu Lodan fhéin. Chrath an NCO a cheann agus thuirt e beagan: ‘Duine uamhasach! Chan ’eil a leithid anns an fhàsaich. Chan ’eil eagal idir ann. Chumadh e a ghunnachan far nach cumadh oifigeach eile air an t-saoghal iad.


[TD 275]

Nan leigteadh leis, sheasadh e le aon ghunna ri réisimeid thancan. Mur b’ e gu bheil ciall aig a’ mhàidsear is aig caiptean na bataraigh, cha bhiodh duine dhinne beò an diugh. Gille glan laghach a tha an Lodan, ach curaidh — curaidh diabhlaidh! Mur téid a mharbhadh an là no dhà, chan fhàg e duine beò ’na thrùp.’

Thuig mi gun d’ fhuair Lodan a chothrom. Thàinig an cogadh da-rìribh agus b’ e dìol-déirce na réisimeid a prìomh ghaisgeach. Cha robh sgeul a bhàis fada gun tighinn. Dà latha ’na dhéidh, thug itealain Ghearmailteach le bombachan is frasan pheilear ruaig air bataraigh nan gunnachan sia puinnd. Ghabh gach oifigeach is gunnar gu dìon, agus cha robh an call mór. Mar bu nòs, b’ e Lodan am fear mu dheireadh a chuir mu dhìon a ghabhail. Bha gach oifigeach is gunnar eile air am broinn an trainnsean no air a’ ghainmhich luim, ’nuair a dh’ éirich Lodan gu socair gu teàrnadh as a’ chàr. Fhuair e fras pheilearan mu ’n stamaig.

Cha d’ fhuair Lodan duais no bonn-suaicheantais. Ma chunnaic sùil inbheach dad de na rinn e ann an deich latha, cha do leig i oirre. Cha bu toigh leis a’ chòirnealair Lodan. Bha am màidsear, fìor dhuine uasal, ri uchd bàis e fhéin; cha robh anns a’ chaiptean ach an trusdar. Tha Mgr. Lodan anns an uaigh staoin faisg air Bir Bel Hamaid. Chan ’eil duslach na ’s tréine an gainmhich Libia.


[TD 276]

Dh’fhuirich Clann Domhnaill

Glé thric — cha mhór nach canainn, mar as trice — tha rud glé bhoireann anns a’ churaidh. Cha robh teagamh nach bu churaidh an Caiptean Iarmar: chumadh e a cheann cho àrd neo-chùramach ri Seoc mór Caimbeul fhéin, nuair bu tighe na spealgan agus na peilearan; choisicheadh e a-measg shligean a’ spreadhadh mar gum bu lòineagan sneachda iad. Ged a theireadh cuid gum biodh crithean a’ tighinn air Iarmar nuair a chiaradh an oidhche agus a bha strì an latha seachad, chan fhacas riamh air ach aogas a’ ghaisgich ‘ri uchd buailte’. Bha e ’na dhuine dreachmhor: mu chóig troighean is deich òirlich a dh’àirde: air a dheagh chumadh, le deagh aodann, ach gun robh a bheul cho boireann ’s a chunnacas air fireannach — boireann ann an cumadh, chan ann am briathran no an guth. Bha e soilleir gun d’ fhuair Iarmar àrach a-measg bùirdeasaich Shasuinn, ‘na buic mhóra’; agus bha móran de bhuadhan an stuic ghràineil sin air. Cha robh ann an mór-roinn an Ochdamh Airm Bhreatannaich ach gràisg an sùilean a’ Chaiptein Iarmar; ach nuair a thogradh e fhéin, chluicheadh mealladh nam ban òga m’a shùilean agus m’a bheul boireann.

Cha robh Iain Howard ’na oifigeach, agus cha robh e ’na churaidh; cha bu mhò bha ’na ghealtair. Cha do chaill e a thoinisg anns an fhìor chunnart, ach bha e ‘faiceallach’. Chan fhàgadh esan a chorp ann an gainmhich Libia nan rachadh aige. Nan tilleadh MacLeòid, thilleadh Iain Howard, nam b’ urrainn da. Uime sin, bha e air a bhroinn ann an trainns cho tric agus cho luath ri fear sam bith. Cha robh alladh a’ churaidh fo’n ian do dh’Iain Howard.

Cha robh Dòmhnall Dòmhnallach ’na oifigeach, ach bha e ’na Dhòmhnallach. Chàidh móran iomrall air anns an arm. Cha chromadh a shùil fo shùil an ùghdarrais, agus chan iarradh e fàbhar air neach. Ràinig e Libia ’na shaighdear cumanta ged a bha uiread sgoile aige ’s a bha aig fear sam bith san réiseamaid; ach cha robh a dhol as aige a niste. Bha e ’na shuidhe air cùl càir is a chluas ri bocsa frith-theud.

Bha Iain Howard anns an aon chàr is a chluas-san ri bocsa eile. Cha robh iad ach air ùr thighinn do’n bhataraigh anns an robh e.

Bha lasadh de uaill chunnartach ann an Dòmhnall Dòmhnallach.


[TD 277]

Cà robh leithid a shinnsre-san anns a’ bhlàr? An dà Inbhir Lòchaidh, Allt Eireann, Cill-Saoidh, Raon Ruairidh, Sliabh an t-Siorraim, Sliabh a’ Chlamhain, an Eaglais Bhreac! Cà robh leithid nan Dòmhnallach, mur robh taobhan eile a shloinnidh: Leathanaich, Leòdaich, Clann MhicNeacail Sgoirebreac, ‘fir mhóra a’ Bhràighe’, Mathanaich Loch Aillse, Clann MhicRath Chinn t-Sàile…! Bha an Gàidheal agus an Lochlannach air am filleadh an Dòmhnall, agus tigh dubh gorm na galla do gach Sasunnach agus gach Gall anns an Ochdamh Arm!

Cha robh cath ann, agus cha robh móran sam bith a’ tachairt. Thigeadh is chuirteadh sanas leis a’ bhocsa an dràsda ’s a rithist. Thigeadh Iarmar gu cùl a’ chlàir agus chanadh e facal na dhà ri Dòmhnall, agus dh’fhalbhadh e an uair sin; ach cha robh e fada air falbh uair sam bith. Chitheadh Dòmhnall ’s a chompanach a-mach air cùl a’ chàir, ach chan fhaiceadh iad romhpa, no a-mach air an dà chliathaich. Uime sin cha robh Iarmar ’nam fradharc an còmhnaidh; ach bha fhios aca gun robh e faisg gu leòr airson a h-uile guth a theireadh iad a chluinntinn.

Bha norraidhean cadail a’ tighinn air Dòmhnall ged a bha a chluas ris a’ bhocsa. Chlisg e as aon norradh le sanas anns a’ bhocsa, agus b’ fheudar dha iarraidh an sanas a thoirt a rithist. Nuair a thàinig an sanas an dara uair, cha d’ rug e air buileach, agus dh’ iarr e a thoirt an treas uair. Bha Iarmar a niste ’na sheasamh aig cùl a’ chàir.

‘Amadain leibidich,’ arsa Iarmar. ‘Dé ’n donas a tha bhuat? Bheil thu bodhar?’

Thuirt Iarmar facal no a dhà eile, an ‘teanga choitchinn’ an ochdamh Airm, agus bha Dòmhnall air a thachdadh le tàmailt is le cuthach.

Fhuair Iarmar an sanas agus dh’fhalbh e gu beulaibh a’ chàir. Bha an Dòmhnallach mar nach robh e riamh roimhe. Gun bruidhneadh Sasunnach, Gall no Gàidheal fo’n ghréin ris-san mar sud! Agus gun ghuth aige ri fhreagairt! Esan anns an robh fuil Mhic Iain Mhic Sheumais; fuil Iain Ghairbh Mhic Ghille Chaluim; fuil Eachainn Ruaidh nan Cath; fuil Ruairi Bhig Mhic Iain Mhic Ruairi Mhic Mhurchaidh Bhuidhe; fuil ‘fir mhóra a’ Bhràighe’; fuil…! Cha dubhairt Howard guth ris; thuig e gun ‘deach an diabhal an gille dubh a’ Bhràighe’.

Ann an deich mionaidean thàinig gleadhar luingeas-adhair. Leum Howard a-mach a choimhead, agus ruith e gu beulaibh a’ chàir, far an robh an Caiptean Iarmar. An dà mhionaid bha e air ais, ag éigheach, “Messerschmidtean! Tha ’n Caiptean Iarmar ag iarraidh ort dìon a gabhail ann an trainns! Sa’ mhionaid! Greas ort!’


[TD 278]

Cha do ghluais Dòmhnall Dòmhnallach, ach dh’eubh e àird a chlaiginn — gus an cluinneadh Iarmar e ‘Messerschmidtean! Can ri Caiptean Iarmar an sparradh…!’

Ruith Howard gu trainns, is dh’ fhuirich an Dòmhnallach, ’s e feadaireachd ’s a’ mànran ris fhéin, air an fhonn <eng>‘The Campbells are coming’,<gai> mar bu tric a chuala e aig a sheanmhair:

Fir Chloinn Dòmhnaill, leóghainn gharga,
Sìosa ’gan còmhdach, sròl ri ’n garbh chrann;
Oganaich chuimir fhuair urram fir Alba,
Dh’fhàg an crup salach air chumadh na h-earba.

‘Saoil,’ arsa Dòmhnall ris fhéin, ‘am bheil Iarmar air a bhroinn an bonn trainnse, mar a tha Howard agus gach fear eile sa’ bhataraigh?’ Chàidh sian is sian de pheilearan seachad, glé fhaisg, agus bha toll no a dhà an canabhas a’ chàir; ach cha do bhuaileadh Dòmhnall. Cha mhò a bhuileadh fear sam bith eile. Bha càch uile anns na trainnsean. Saoil an robh Iarmar ’nam measg, air a bhroinn? Cha do chuir Dòmhnall a’ cheist sin an uair a dh’fhalbh na h-itealain Ghearmailteach, agus an uair a bha a chuid agus a chliù aige fhéin, an cùl a’ chàir, is sogan aige air ‘Fir Chloinn Dòmhnaill, leóghainn gharga’.

Thill Howard far an robh e, shuidh e air a bhocsa fhéin, agus cha dubhairt e guth ri Dòmhnall fad chóig mionaidean. An uair sin thàinig an Caiptean Iarmar. Bha sanas eile aige ri thoirt do Dhòmhnall, gus an cuireadh Dòmhnall a-mach e. Cha dubhairt e diog mu na h-itealain Ghearmailteach. Bha mealladh nam bàn òga ’na shùilean bòidheach agus m’a bheul boireann.


[TD 279]

An tìr bu mhiann leam

Tha mu cheud gu leth bliadhna o thubhairt Ailean Dall:

Thàinig oirnn a dh’Alba crois;
Tha daoine bochda nochdte ris,
Gun iochd, gun airgead, gun chluain:
Tha’n Aird a Tuath air a sgrios.

Chan urrainn do dhuine sam bith a ràdh gu robh Nàdur ro choibhneil ris a’ Ghàidhealtachd a thaobh toradh an fhearainn no a thaobh sìde, ach thug làmh an duine fhéin iomadh anacothrom air sluagh na Gàidhealtachd, agus theagamh gum b’e an t-anacothrom air an robh Ailean Dall a’ bruidhinn, an t-anacothrom bu mhiosa thàinig riamh roimhe.

Feumaidh reusan buarach a chur air a’ mhiann agus, a bharrachd air sin, feumaidh am miann e fhéin buil a thoirt a mach anns a’ ghnìomh mum bi dad de fheum ann. Uime sin cha ruig sinn a leas caoidh nach ’eil a’ Ghàidhealtachd cho torrach am fearann ris an Fhraing no ris an Ukraine, no cho bàidheil an sìde ris a’ cheàrn as bàidheile sìde de Africa-mu-dheas; ach cha ruigear a leas a ràdh gu bheil e an aghaidh reusain a bhith miannachadh gu robh a’ Ghàidhealtachd air a h-àiteachadh le sluagh cuimseach an àireamh a réir meud na dùthcha agus toradh an fhearainn; sluagh fallain, còir, sona; sluagh Gàidhealach; sluagh a’ bruidhinn cànan nan Gàidheal; sluagh le ealain agus rath; sluagh saoibhir anns na buadhan as an urrainn Gàidheal uaill a dhèanamh.

Tha e soirbh gu leòr miann a chur am briathran.’S e an dòigh air an toirear am miann gu buil ceist eile; agus ’s ann mu dheidhinn nan dòighean agus nam meadhonan a dh’éireas a’ chòmhstrith. Chan urrainn dhomh-sa leudachadh air beachdan sam bith ach na beachdan ris a bheil mi fhìn ag aontachadh. Seo pàirt dhiubh. Is e mo mhiann-sa gu robh a’ Ghàidhealtachd ’na roinn inbhich de Albainn shaoir, sin

[TD 280]

Alba fo a riaghladh fhéin, le pàrlamaid dhi fhéin. Tha mi cinnteach gu bheil Alba nas beairtiche a réir àireamh a sluaigh na tha Sasuinn, agus gu bheil Albannaich cho tuigseach air riaghladh ’s a tha na Sasunnaich, agus gur i Alba Alba agus Sasuinn Sasuinn, agus gu bheil Alba a cheart cho dligheach air i fhéin a riaghladh ’s a tha Sasuinn. Dh’iarrainn Pàrlamaid Albannach de dhaoine cumanta; chan ann de uachdarain fearainn, de luchd an airgid mhóir, no eadhon de fheallsanaich mar a dh’iarr an Greugach ainmeil Plato. Tha na feallsanaich as doimhne a cheart cho buailteach air a bhith calg-dhìreach an aghaidh a chéile ’s a tha daoine cumanta; agus, a bharrachd air sin, có thaghadh na feallsanaich? Uime sin tha mi de’n bheachd gu bheil cunntas cheann a cheart cho math ri tomhas a’ ghliocais. Tha iomadh seòrsa gliocais ann, agus chan eil còrdadh mu’n deidhinn.

Dh’iarrainn gum feumadh luchd an riaghlaidh cunntas a thoirt gu tric agus gu mionaideach do’n t-sluagh gu léir. Dh’iarrainn nach biodh móran eadar-dhealachaidh eadar bochd agus beairteach anns a’ Ghàidhealtachd no an Albainn. Chan e miann airgid a ghin Cumha na Cloinne no ionnsaigh nan Gàidheal aig Cùil-lodair no saothair Dhòmhnallaich na Tòiseachd no saothair Chlach na Cùdainn no Mhurchaidh an Fhéilidh. Dh’iarrainn nach biodh aon uachdaran fearainn air a’ Ghàidhealtachd. Tha mi tuigsinn gu bheil uachdarain gu tric ag cosg anns a’ Ghàidhealtachd beagan de’n airgead a rinn iad mu dheas ach cha ruigeadh Gàidhealtachd cheart a leas am beagan spruidhlich sin. Bu toigh leam fearann na Gàidhealtachd fhaicinn fo thuathanaich bheaga no chroitearan móra, a’ pàigheadh màl do’n Stàt, agus sin Stàt a dhèanadh barrachd na’s urrainn do Bhòrd an Aiteachais a dhèanamh. Bhiodh daoine mar sin air an dìon leis an Stàt nuair thigeadh tinneas no seann aois orra. An lorg sin, dh’fhaodadh gum biodh e freagarrach gun gluaisteadh cuid bho cheàrnaidhean anns a bheil cus sluaigh gu cèarnaidhean anns nach ’eil. Dh’fhaodadh, abair, gum biodh cuid de shluagh Leódhais na b’fheàrr an Siorrachd Pheairt, ach dh’fheumadh sin a bhith air a dhèanamh le làn thoil an t-sluaigh a ghluaisteadh. A bharrachd air an fhearann a bhiodh fo thuathanaich bheaga, dh’iarrainn gum biodh an siod agus an seo tuathanas mór aig àireamh chuimseach an co-phàirt, agus gum biodh a roghainn aig a’ Ghàidheal a bhith ’na thuathanach beag air a cheann fhéin, no ’na bhall de chompanaidh a dh’ oibricheadh tuathanas mór an co-phàirt, mar a thatar ris ann an cuid de rìoghachdan na Roinn-Eòrpa mar thà.

Bhiodh e ceart gu faigheadh tuathanaich na Gàidhealtachd gach comhairle agus gach goireas bho cholaistean obair-fearainn a b’ urrainn an Stàt a thoirt, agus gum biodh gach feum a b’ urrainn air a


[TD 281]

chur air clach-aoil na Gàidhealtachd gu bhith a’ mathachadh an fhearainn. Tha mi de’n bheachd gu feum a’ Ghàidhealtachd a dhol air ais gu togail chruidh air son marbhaidh, agus nach dèan caoraich leotha fhéin an gnothach. Tha an crodh cho math de’n fhearann, agus tha sìde agus fasgadh na Gàidhealtachd cho math air son an geamhrachadh.

Tha fhios gu feum barrachd sluaigh an teachd-an-tìr a thoirt o’n fhearann, agus ma dh’fheumas feadhainn tighinn o na bailtean a dh’ionnsaigh na Gàidhealtachd, tha mi an dòchas gur h-e sliochd nan Gàidheal a thig. Chan urrainn gum bi ceathrar a mach as gach cóignear de shluagh na h-Albann a’ fuireach am bailtean móra anns an aimsir ri teachd, oir chan urrainn gum bi marsantachd na h-Albann ri tìrean céine cho mór ’s a bha i aon uair. Uime sin, feumar am barrachd feum a dhèanamh de fhearann na h-Albann.

A thuilleadh air obair fearainn, tha mi an dòchas gum bi obraichean eile air an sgapadh air feadh na dùthcha mar tha Riaghladh na h-Eireann a’ dèanamh an dràsda; faiceamaid cho ealamh ’s a rinn iadsan port itealan móra am feadh ’s a bha sinne a’ feuchainn ri làn fheum a dhèanamh de Phrestwick. Agus ma tha cumhachd nan uisgeachan air a cur am feum a chum math na dùthcha, faodar sin a dhèanamh ged nach ’eil móran guail air a’ Ghàidhealtachd. Dìreach mar a dh’fheumar margadh a’ chruidh ’s nan caorach a thoirt bho na dròbhairean, feumar margadh an éisg a ghlacas na h-iasgairean a bhtih an làmhan feadhainn a bheir barrachd spéis do na h-iasgairean agus do’n t-sluagh gu léir na thatar a’ toirt an dràsda. Gu sònraichte, feumar na rathaidean iaruinn agus na bàtaichean smùide a chur fo chumhachd an riaghlaidh gus am bi aig an t-sluagh gu léir facal ciamar a bhios nithean feumail air an craobh-sgaoileadh air feadh na dùthcha; agus feumar iolaichean iasgaich a bhith air an dìon bho thràlairean mar nach eileas a’ dèanamh an diugh.

Dé ghabhas dèanamh fhad’s a tha an gnothach an làmhan muinntir nan tràlairean agus an leithid, a nì mar a thogras iad fhéin? Tha cor na Gàidhealtachd a’ dol a dhìth cho mór ’s nach urrainn do na bàtaichean smùide cumail ris gun chuideachadh bho’n Stàt. Tha muinntir nan trèanachan a’ bruidhinn air cuid de na rathaidhean iaruinn a dhùnadh a chionn is nach ’eil iad a’ pàigheadh dhaibh. Tha muinntir nam bàtaichean agus luchd an rathaid iaruinn an làmhan a chéile, agus an Stàt air an cùl. Nach biodh e riatanach gum biodh riaghladh na h-Albann aca-san aig am biodh tuille tuigse air cor na Gàidhealtachd agus barrachd spéis dhi, agus gum biodh an leithid-san air ceann gnothaichean cho cudthromach?

A thaobh foghluim, dh’iarrainn gu faigheadh gach gille agus


[TD 282]

nighean anns a’ Ghàidhealtachd am foghlum air a bheil a ghibhtean comasach agus a tha freagarrach dha ge b’e cho bochd ’s a tha a phàrantan, agus gum biodh an teagasg so air cùl gach teagaisg eile: gur h-e Alba agus Gàidhealtachd na h-Albann a dhùthaich-san, agus gu bheil e m’a choinneamh-san a dhìcheall a dhèanamh air sgàth na Gàidhealtachd agus na h-Albann agus chan ann air a sgàth fhéin anns na h-Innsean no an Africa no an àite sam bith eile. Dh’iarrainn gu robh a’ Ghàidhlig aig a meudachadh le faclan ùra o’n Laideann agus o’n Ghreugais air chor ’s gum biodh e cho soirbh do fheallsanach labhairt air an nì as diamhaire sa’ chruthachadh an Gàidhlig ’s a tha e anns a’ Bheurla. Bu mhath leam gu robh leth-dusan pàipear naidheachd Gàidhlig ’gan leughadh an dachaidhean nan Gàidheal. B’ fheàrr leam gum biodh bàird ann a fhreagradh ar tìm mar a fhreagair an Clàrsair Dall agus MacMhaighstir Alasdair agus Dùghall Bochannan an latha fhéin, agus gu robh sgrìobhadairean rosg ann a sgrìobhadh air ceud dòigh cho ealanta ’s a sgrìobhas Dòmhnall MacLaomuinn no Coinneach MacLeòid ’nan dòighean fhéin, agus gu robh luchd-ciùil ùra ag éirigh suas a bhiodh do ar latha-ne mar a bha Pàdruig Mór MacCruimein no an Clàrsair Dall do’n latha fhéin.

Chan ’eil fhios an e doilgheas as fheàrr gu buadhan sluaigh a thoirt am follais no ’n e sonas, ach chan urrainn do neach reusanta doilgheas a ghuidhe do a shluagh ge b’e cho mórail ’s a dh’fhàgadh an doilgheas iad. ’S e nàdur an duine sonas a shireadh, agus ’s e nàdur mì-fhallain a tha ann, sonas iarraidh troimh’n doilgheas, agus dh’iarrainn nach toireadh eud air son Sailm Dhàibhidh air uimhir de Ghàidheil dìmeas a dhèanamh air òrain Uilleim Rois.


[TD 283]

A bheil dòchas ann airson na Gàidhlig?

A chionn gu bheil Alba ’na dhùthaich roinnte, gun a riaghaltas fhéin, fo smachd luchd na maoine, biodh an ainm Albannach no coigreach, cha b’urrainn cor na Gàidhlig a bhith ach truagh, air cho libearalach ’s a dh’fhaodas réim a bhith an dràsda ’s a rithist. Tha a buil dho-sheachanta aig eachdraidh nan Gàidheal anns an dà cheud bliadhna on a thòisich claoidh na cainnte, togail na tuatha agus fàsachadh nan gleann. Chan ioghnadh idir gu bheil an t-eu-dòchas trom air spiorad a’ Ghàidheil, gu h-àraidh ma tha e ’na bhàrd no ’na sgrìobhadair no ’na fhear oideachais do sheòrsa sam bith. Mar a thuirt am bàrd mór Albannach, MacDhiarmaid:

Feumaidh filidh ar dùthcha
Uallach dàn a dhaoine ghiùlan.

Is dual do’n bhàrd gaol a thoirt do a chànain fhéin mas i cànan a shìnnsre ’s i ag cnàmh, eadhon ged a bhitheadh i ’na rud bochd leibideach. Chan eil a’ Ghàidhlig ’na cainnt bhochd, ann an ealain co-dhiùbh. Ged nach robh aice ach a h-òrain dho-innse, nach gabh cur ann am briathran eile, bhitheadh i ’na meadhon labhairt air nach cuirear prìs. Uime sin, feumaidh an sgrìobhadair Gàidhealach a bhith ‘polaiteach’, agus anns an latha anns a bheil sinne beò, ’s e teagasg na cànaine prìomh ghnothach a ‘pholaiteachd’.

Ri mo linn-sa ’s e luchd-teagaisg na Gàidhlig anns na sgoiltean, agus chan e an luchd ealain, a rinn an spàirn as motha ann an togail air an guaillean sgìthe fhéin uallach cor ar cànaine, agus gu h-àraidh iadsan a lean eisimpleir Dhòmhnaill MhicThómais ann an teagasg na Gàidhlig do chloinn aig nach robh i ’na cainnt mhàthaireil.

Cha robh ‘Clàs Gàidhlig 1918’ gu móran feuma ann an sgoiltean a’ bhun-oideachais; ach anns na h-àrd-sgoiltean, fhuair clann aig an robh Gàidhlig cheana an cothrom a leughadh agus a sgrìobhadh ionnsachadh, mar bu trice mura gabhadh iad an Fhraingeis. B’e a’ bhuil gu robh teasasg na Gàidhlig air a chumail air cùl dhorsan glaiste anns an iomall shiar, far nach cuireadh e éis air cloinn nam bùirdeasach beaga no meadhonach anns na bailtean móra no beaga no


[TD 284]

meadhonach. Eadhon anns an Aird-a-tuath fhéin chailleadh leth-cheud bliadhna eadar 1918 agus 1968, oir ged a thòisich Dòmhnall MacThómais agus a bheagan luchd-leanmhuinn ann an Earra-Ghàidheal air an obair mhóir mu 1935, ’s e bristeadh-cridhe a bha aca ’nan obair gu 1968. Thòisich Ard-sgoil an Obain air Gàidhlig a theagasg do chloinn aig nach robh eadhon facal dhith aig aois dusan bliadhna, ach ann an cóig bliadhna dh’fheumadh a’ chlann sin an t-aon Ard-Phàipear Gàidhlig a ghabhail ’s a ghabhadh clann aig an robh Gàidhlig mar cheud chànain. Mhair an staid thruagh nàr sin gu 1968, ach thug 1968 cothrom ùr do luchd-teagaisg agus do phàrantan aig a bheil fìor ùidh ann an cànain an sìnnsre. An diugh tha fada bharrachd ag ionnsachadh Gàidhlig ann an àrd-sgoiltean na h-Aird-a-tuath, ach chan eil ann an seo ach toiseach tòiseachaidh seach mar bu chòir, oir fhathast ’s e glé bheag Gàidhlig a thatar a’ teagasg ann an sgoiltean na Gàidhealtachd, gun tighinn idir air sgoiltean nam bailtean móra agus na Galldachd. Ma tha iuchair ann a leasaicheas cor na Gàidhlig, ’s e foghlum sgoiltean na h-òigridh an iuchair anns a bheil a prìomh dhòchas.

Cha toirear laghannan do ghinias ann an rosg no rann, ach faodar cuideachadh a thoirt dha le goireasan clòtha agus craobh-sgaoilidh. A dh’aindeoin na tha Gairm agus Club Leabhar a’ dèanamh, chan eil e fhathast soirbh do rosg no rann Gàidhlig clò a ruigheachd gun eadar-theangachadh Beurla ’nan cois. Tha sin glé throm gu h-àraidh air bàrd ma tha barrachd ann an cumadh a bhàrdachd na ‘rosg sliseagach’ gun bhuaidh air a’ chluais. Anns an deich bliadhna fichead mu dheireadh tha bàrdachd thar cuibheis anns a’ Ghàidhlig, agus móran de rosg cuideachd a tha beothail annasach — sgeulachdan goirid, aistidhean, dràma, etc. Is tearc fìor bhàrdachd ann an cànain sam bith aig ám sam bith, ach as t-fhoghar-sa chaidh leughadh dhomh air fón Sgitheanach dàn ùr1 anns a bheil a’ ghaoir lireach a mheas Croce agus iomadh sgrùdair eile mar phrìomh chomharradh an nì ris an canar bàrdachd; agus o chionn mìos thuirt sgrùdair ainmeil rium mu leabhar ùr de sgeulachdan goirid2 (nach fhaca mi fhìn fhathast): ‘Ginias, gun aon teagamh’. Is mór am facal ‘ginias’.

Cha ghin laghannan na buadhan as àirde, ach faodar a bhith gun dùisg fhathast ann an Albainn shaoir shòisialaich spiorad a shàbhaileas a’ Ghàidhlig, air neo gun tig slàinte na Gàidhlig mar bhuil air an spiorad a tha a’ strì ri Alba a dhèanamh saor sòisialach.

EARR-NOTAICHEAN

1 Bliadhna mhór na stoirme le Caitrìona NicGumaraid.

2 An Aghaidh Choimheach le Iain Moireach, Gairm, Glaschu 1973.<eng>


[TD 285-286]

Is there a hope for Gaelic?
[Beurla]


[TD 287]

<gai>Ceit NicLeòid

Ma théid a’ Ghàidhlig bàs caillidh Alba nithean do-labhairt an luach, agus caillidh na Gàidheil cha mhór an uile. Tha an smuain sin ’ga cur an céill cho tric ’s gu bheil i air a bhrìgh a chall agus cha drùidh i oirnn a nis mar bu chòir. Agus, ma thréigeas a’ Ghàidhlig, dé bhitheas air fhàgail de’n dùthchas aig ar sliochd? Faodar gu bheil ann, agus gum bi ann, pìobairean gun Ghàidhlig a chluicheas ‘Cumha na Cloinne’ mo ‘Maol Donn’ air dhòigh nach tugadh oilbheum do Chloinn Mhic Cruimein no do Chloinn Mhic Aoidh. Their cuid d’an aithne gu faod gum bi — cha ghabhainn-sa orm fhéin barail a thoirt — ach tha fios is cinnt ma dh’fhalbhas a’ Ghàidhlig, nach bi neach air an t-saoghal, ge biorach a chluas, a chluinneas ‘Oran Néill Uidhir’ no ‘Cairistìona’ no fear sam bith eile de na h-òrain sin a tha ’nan sìor chùis ìoghnaidh do gach cluais a chleachdar riutha. Ged a mhaireas guth Ruari Iain Bhàin no guth Chaluim Mhic Iain air clàir, có gun Ghàidhlig a chluinneas iad? Thig latha anns nach bi neach beò a thuigeas gu h-iomlan an t-eadar-dhealachadh a tha eadar an dòigh anns an do sheinneadh ‘Iomair thusa, Choinnich chridhe’ le Ceit NicLeòid agus an dòigh anns an seinnear e le <eng>‘Hector Hamish MacKay’.<gai> Tha feum aig òran air falcan an cànain fhéin am beul neach aig a bheil fìor eòlas agus fìor ghaol air a’ chànain sin; agus nan cuirteadh a’ cheist, có aige an diugh am measg seinneadairean ainmeil nan Gàidheal a tha guth àlainn agus eòlas coimhlionta agus gaol éifeachdach air a’ Ghàidhlig, có an t-ainm a leumadh gu gach beul ach ainm Ceit NicLeòid?

Tha iomadh buaidh air seinn Ceit NicLeòid. Mar a nochd mi cheana, tha a h-eòlas air a’ Ghàidhlig gun aon mhac-samhuil am measg chàich a fhuair an cliù as àirde anns an t-seinn. Tha a h-eanchainn anabarrach: fhuair i prìomh dhuais na feallsanachd bho Oilthigh Dhun-éideann mu’n ám a fhuair i bonn òir a’ Mhòid Mhóir. Tha an t-eòlas ceart aice air ceòl a dùthcha, oir tha Sgìre Nis fada na’s saoibhire anns na seann òrain na tha an saoghal a’ tuigsinn, agus ma tha nì prìseil ann nach d’fhuair Ceit an Leódhas a dùthchais, fhuair i e bho Chloinn Mhic Iain Bharraidh agus bho thobraichean glana eile an


[TD 288]

Uibhist no am Barraidh. Thug nàdur dhith guth soilleir àlainn agus cha do mhill i e le spàirn nan lùth-chleasan ‘ciùil’ a tha a’ mealladh mórain. Tha spéis aice do bheul-aithris a daoine, agus cha do bhreugaicheadh bho sin i le moladh no le di-moladh — agus fhuair i a cuibhrionn de’n dà chuid — agus tha comas aice air rithim nach cuirear an céill ach leis an fhacal ‘mìorbhaileach’. Tha an comas sin cho cinnteach an uair a sheinneas i òran mall tiamhaidh ’s a tha e anns a’ phort-a-beul as mireiniche a ghabhas i: tha gach seòrsa a’ tighinn bhuaipe gun strì gun spàirn, mar nach robh seachnadh air, agus is comharradh sin air an ealain as àirde. Their na Sasunnaich <eng>‘inevitability’<gai> ris a’ bhuaidh sin, a’ bhuaidh as glòrmhoire a thig gu fear ciùil no fear dàin.

Chan eil Ceit de’n dream a ghabhas orra fhéin leasachadh a dhèanamh air òrain nan Gàidheal. Cha robh i de’n dream sin an uair a fhuair iad urram, agus tha an latha sin seachad. Tha ise, mar gum beadh, de ghnè a’ chiùil a chuireas i an céill, agus ma nì i atharrachadh sam bith an òran, tha an t-atharrachadh de fhìor ghnè an òrain. Uime sin, chan eil i uair sam bith a’ fiaradh beul-aithris; ’s ann a tha i ag cur ris. Tha i fhéin ‘anns a’ bheul-aithris’. Chan eil i a’ feuchainn ri cumaidhean Sasunnach no Gearmailteach no Eadailteach a chur air ceòl nan Gàidheal agus do bhrìgh sin tha i a’ faighinn urraim bho na Sasunnaich, na Gearmailtich agus na h-Eadailtich do’n aithne ceòl.

Is mór an call nach cluinnear i nas trice, oir is mór am feum a tha oirre an dràsda, agus tha a comas cho farsaing ’s a tha e anabarrach, agus ’s urrainn dhi sòlas as fhiach a thoirt do gach seòrsa. Rachainn fhéin fada g’a h-eisdeachd a’ seinn ‘A Phiùthrag ’s a Phiuthar’ no ‘Oran Mór MhicLeòid’ no ‘Fliuch an Oidhche’ no ‘O ’s tu ’s gura tu th’air m’aire’ no ‘Niall Odhar’ no ‘Calum Sgàire’ no ‘Làrach do thacaidean’ no òran sam bith a thaghadh i á ionmhas ioma-ghuthach ceòl nan Gàidheal.


[TD 289]

An t-Ollamh Aonghas MacMhathain

Chan eil ann glé fhada o chuala mi ’ga ràdh mu sgoilear àraidh: ‘Se tha anns an duine ‘tycoon’; chan e ollamh foghluim.’ Bha am fear a thug a’ bhreith ag ciallachadh nach robh am fiosrachadh an ‘tycoon’ ach uinneag air uinneig de mharsantachd eòlais, agus gu robh e cho trang a’ reic a chodach, ’ga cur fa chomhair an t-saoghail mhóir ’s nach robh daondachd ’na blàth; gu robh a flùraichean air laomadh gu h-àrd agus gu tioram, agus nach robh fàileadh no mìlse air a siubhal. Chan eil ollamh an Albainn air as lugha dreach an ‘tycoon’ na Aonghas MacMhathain, agus mar a thubhairt ceannaiche am Port-rìgh ri té a bha ag gearan nach robh a nighean cotlach rithe fhéin, cha b’ann bu lugha orm dad e.

Fhuair Aonghas deagh chothrom air a bhith ’na fhìor Ghàidheal, eadhon ’na Ghàidheal air leth. Se Leódhasaich a bha ’na athair ’s ’na mhàthair, ach tha fuil Mhurchaidh Bhuidhe Loch Aillse ann cuide ri fuil Dhòmhnaill Chaim Uige. Rugadh e anns na h-Earadh agus fhuair e a’ chuid mhór de àrach an Sollas an Uidhist. Fhuair e fhoghlum an Sollas agus an Inbhirnis, agus an Oilthighean Dhùn-Eideann, Bhaile Atha Cliath, agus Bhonn na Gearmailte. Am measg a luchd-teagaisg bha MacBhàtair, Bergin agus Thurneysen agus ficheadan de luchd sgeòil agus òran an Uidhist agus an Leódhas agus anns gach ceàrnaidh de’n Ghàidhealtachd anns an robh e riamh, oir se Aonghas an seòrsa duine air a bheil dà bhuaidh nach tig tric an ceann a chéile: gu bheil an aon ùidh aige am beul-aithris an t-sluaigh agus anns an lamh-sgrìobhainn as sine an Eirinn; agus gur h-e fear do’m fosgail an seanchaidh a bheul, agus chan ann a tha an t-iongnadh, oir, a thuilleadh air a’ choibhneas a tha ann — agus gu h-àraidh ris an aois — dh’fhaodadh e an agairt seo a dhèanamh: <eng>nil Gadelicum a me alienum puto.<gai> Tha a’ bhuil air, gu bheil eòlas anabarrach aige air cainnt is eachdraidh is beul-aithris gach cinnidh is gach ceàrnaidh anns a’ Ghàidhealtachd; ach tha e ’na fhear-eachdraidh cumhachdach air an dòigh as fharsainge cuideachd, agus chan eil a choltas air gun téid e air bhoile le fìon nan Cruithneach, misg nan sgoilearan Gàidhealach.


[TD 290]

Tha gibht bheairteach bheothail aig an Ollamh MacMhathain anns na cànainean. Dh’fhaodadh nach eil e ag gabhail air fhéin gu bheil fichead cànain aige, ach tha gu leòr. Chunnaic mi mar a dh’ionnsaich e an Fhraingeis — na fhuair e de eòlas ann an ùine cho goirid, agus chan eil aon teagamh nach eil e nas coimhlionta an Gàidhlig na h-Eireann na tha sgoilear Eireannach sam bith an Gàidhlig na h-Albann, agus uime sin cha robh ann ach mullach an aineolais nan robh Oilthigh Ghlashcu air a dhol gu coigrich a dh’iarraidh fir a lìonadh a’ chathair ùr. Dh’fhaodadh nach eil uiread an clò aig Aonghas MacMhathain ’s a tha aig cuid, ach cha mheasar sgoilear le a chur a mach an clò. Tha e coltach gu robh doimhne agus géire anns a’ bhreannachadh a bha aig an Ollamh MacFhionghuin air litreachas, agus gu robh sin soilleir d’a oileanaich, ach fhad ’s as aithne dhòmhsa, cha do nochdadh sin anns na chuir e an clò. Agus, mur do chuir an t-Ollamh MacMhathain a chorran anns gach raon sgrìobhaidh, chuir e as a dheaghaidh arbhar trom ann an raon cho duilich ’s a ghabhadh fheuchainn. Chan eil teagamh nach do ghabh e os làimh anns a’ chóigeamh leabhar de Charmina Gadelica obair cho deuchainneach ’s a thigeadh air sgoilear sam bith, agus chan eil teagamh nach eil iomadh annas air a làimh. A thaobh na tha ann de fhìor bhàrdachd — nì glé ainneamh an àite sam bith — agus an sgil leis a bheil i air a deasachadh, tha an cóigeamh leabhar de Charmina Gadelica ’na obair foghluim a chuireadh loinn air oilthigh sam bith.

Aig uair mar seo, is Gàidhlig na h-Albann ’na h-éiginn, se nì mór a tha ann gu bheil an cathair Cheilteach Oilthigh Ghlaschu fear air nach toirear bàrr ann am fìor eòlas air cainnt a shìnnsre agus a chomhaoisean; agus a chionn gu bheil sgoilearan an t-saoghail a’ dèanamh toiseach tòiseachaidh air toirt fainear gu bheil luach do-thuigsinn anns na h-òrain Ghàidhllig mar bhàrdachd agus mar cheòl, se nì mór a tha ann gu bheil ann an àrd inbhe an fhoghluim Cheiltich an Albainn fear a fhuair gleusadh cluaise riutha-san an uair a bha e glé òg — fear a thuigeas dé na mìorbhailean bàrdachd a tha an Albainn is ‘gun urrainn’ sgrìobhte as an déidh — fear a thuigeas gur minic is tréine tuath na aos-dàna — fear d’ am b’ aithne Donnchadh Clachair agus Calum MacIain cuide ri Thurneysen agus O Rathile.

Tha Aonghas fhéin de’n ghnè ris an canar san Eilean ‘duine glan’: duine éibhinn còir; duine sònraichte anns gach cuideachd; duine air nach trom sac an fhoghluim; duine nach téid ’na mhaide crìon aig meud a fhiosrachaidh; duine ‘soilleir’ an iomadh fìrinn, agus ‘gu ro shoilleir’ ann an cuid; nàdur de <eng>‘chosmopolitan’<gai> Gàidheil: Uidhisteach de Leódhasach, agus gu math aig a’ bhaile anns an Eilean Sgitheanach.


[TD 291]

A’ Bhaidhearn

Anns a’ Mhàrt fhuair mi cothrom a dhol a cheann a deas na Gearmailte air gnothach mu theagasg na Beurla an sgoiltean na Baidhearn <eng>(Bavaria).<gai> Chàidh sinn ann ceathrar Albannach, thug sinn òraidean do iomadh buidhinn de mhaighstirean agus bana-mhaighstirean sgoile; bhruidhinn gach fear dhinn ri trì no ceithir clasaichean an còrr is fichead sgoil; fhreagair sinn iomadh ceist thuigseach agus iomadh té neònach bho’n òigridh; agus chaith sinn iomadh uair a thìde an còmhradh oidean foghluim de iomadh seòrsa. A’ cheud seachdain bha sinn am Muinich, prìomh bhaile na dùthcha. An déidh sin chàidh dithis gu trì bailtean an iar ’s a deas air Muinich, agus chàidh an dithis eile gu trì bailtean a tuath agus an ear, Regensburg, Straubing agus Passau. Bha mise air an dàrna dithis, ach mun d’ fhàg sinne cuideachd chàidh againn air sgrìob a thoirt a dh’ ionnsaigh nam beanntan an oir a deas na dùthcha agus ràinig sinn mullach na té as àirde dhiubh uile.

Chunnaic sinn móran de’n Ghearmailte air an t-slighe. Bha solus an latha againn a’ falbh, cha mhór o Hoek na h-Olainde gus an d’ ràinig sinn Muinich, ach a chionn gu robh e cho tràth de’n bhliadhna cha robh leathadan casa tìr an Rein fhathast gorm le duilleach nam fìon-lios no geal is dathte le blàthan eile, agus bha an là ciar ceòthach, agus shaoil mi gu robh na bailtean glé ghlas agus màbadh a’ chogaidh glé fhollaiseach. Nuair a dh’ fhàg sinn an Rein agus a chuir sinn seachad Frankfurt agus Aschaffenburgh ràinig sinn dùthaich a chòrd rium gu h-anabarrach. B’e sin <eng>Unter Franken<gai> no Iochdar Franconia, dùthaich le glinn chumhang agus cnuic choillteach, bailtean beaga bòidheach is mullaich dhearga air na tighean, is eaglaisean le stìopaill bhiorach. Ach mar a b’fhaide deas a chàidh sinn, chitheamaid an sud agus an so stìopall air chumadh uinnein, comharradh gu robh sinn a’ tarruing dlùth air tìr a’ ghnè-togail ris an canar Baroc. Thug mi an aire gu robh na bailtean dùmhail agus gu robh an talamh-àitich a’ sìneadh bho na bailtean gun tigh idir air. Tha fìon-liosan anns a’ cheàrnaidh so cuideachd, air bruthaichean casa. Tha fhios gu bheil saothair mhór ’nan siubhal.

Tha na srathan a’ fàs nas leatha fosgailte gus an ruigear machair na


[TD 292]

Baidhearn agus an Donau. Tha a’ mhachair a’ ruigheachd deas air Muinich ach tha am baile sin faisg air a h-oir dheis oir chithear beanntan nan Alp bhuaithe.

Thugadh comhairle oirnn a dhol gu Garmisch ma bha sinn deònach air deagh shealladh faisg fhaighinn de na beanntan. Ghabh sinn a’ chomhairle sin, agus air a’ cheud Di-Sathuirne a bha againn saor, ràinig dithis againn fìor mhullach an t-Zugspitze, air là grianach gun neul air adhar. Tha a’ bheinn so glé fhaisg air 10,000 troigh os cionn na mara, agus chithear bhuaipe an Gross Glockner, Habicht, Piz Bernina, Piz Palu agus ceudan de bhinneinein eile, deas, an ear-dheas agus an iar-dheas, cuid dhiubh an Astria, cuid anns an t-Suis agus cuid anns an Eadailte. Fada air fàire anns an àird an ear-thuath chithear am Böhmer Wald ann an Seacho-Slobhacia.

Chan eil teagamh nach eil Bràighe na Baidhearn, a’ cheàrn a deas so, cho àlainn agus a nì beanntan àrda, coilltean, lochan agus aibhnean tìr sam bith, agus cha ruigear a leas an còrr a ràdh mu obair Nàduir, oir tha móran de obair an duine anns a’ Bhaidhearn glé annasach agus pàirt dhith glé bhrèagha.

Chan eil e soirbh do Albannach gaol a chridhe a ghabhail air an obair-ghréis bharoc a gheibhear gu saidhbhir ann am mór chuid de eaglaisean na Baidhearn, ach chan urrainn do neach sam bith gun iongnadh a bhith air aig ionmhas a ghnìomhaidh ghil agus òir, agus uidh air n-uidh thig seòrsa de bhàigh an ceann an iongnaidh, gu h-àraidh mas toigh leis muinntir na Baidhearn; agus cha mhór nach canainn-sa, is toigh leis na h-uile iad. Bu toigh leam-sa, có dhiùbh, na chunnaic mi de’n t-sluagh. A dh’ aindeoin sin, is fheàrr leam am modh Gotach agus Ròmanasc, agus a bhrìgh sin, chòrd eaglaisean Regensburg rium na b’fheàrr, oir an Regensburg tha iad de’n chuile seòra: Romanasc, Gotach, Baroc agus Rococo. Tha fhios nach eil móran bhaitlean san Roinn Eòrpa de a mheud — gabhaidh e coimeas ri Obar-Dheadhain an àireamh sluaigh — cho annasach a thaobh togalaichean. Bha fear-teagaisg eachdraidh ’na fhear-iùil againn an Regensburg. Bha e, a réir gach coltais, mion eòlach air gach modh togail anns an Roinn Eòrpa agus chàidh e gu a làn dhìcheall a nochdadh dhuinn gach nì a b’fhiach fhaicinn. Am measg eaglaisean Regensburg tha té ris an can iad Schottenkirche, ’se sin ‘eaglais nan Scotach’, ach theagamh gu bheil ‘Scotach’ a’ ciallachadh ‘Eireannach’, oir chuireadh air bonn i mun d’rinn na h-Eòrpaich eadar-dhealachadh eadar Scotaich na h-Eireann is na h-Albann. Tha Regensburg annasach do Ghàidheil an seagh eile. Thatar ag ràdh gur h-e aimn Ceilteach a tha anns an t-sean ainm, Ratisbon, agus gur h-ann mu’n àite so a tha a’ cheud iomradh air na Ceiltich anns an Roinn Eòrpa.


[TD 293]

Ma tha na maighstirean-sgoile a thachair ruinne coltach ris an t-sluagh eile, ’sa daoine còire uaisle a tha am muinntir na Baidhearn. ’Sann mar sin a fhuair sinne an fheadhainn air na chuir sinn eòlas. Thigeadh iad a chéilidh oirnn anns na tighean-òsda anns an robh sinn, agus dh’fhanadh iad glé anmoch an còmhradh ruinn. Thigeadh fear le càr, agus mur robh càr aige fhéin, gheibheadh e caraid aig an robh agus bheireadh iad sinn gu gach àite a b’fheàrr a b’fhiach fhaicinn. Bha iad saor fosgailte ’nam briathran agus chuala sinn móran a bharrachd bhuapa na bha mi an dùil a chluinneamaid.

Feumar aideachadh gum b’e luchd-teagaisg sgoile a’ mhór roinn air an d’fhuair sinn aithne, agus faodaidh e bhith nach eil am beachdan-san an dùthaich sam bith glé choltach ri beachdan an t-sluaigh gu léir; faodaidh gu bheil iad, mar gum b’eadh, ’nan treubh air leth, gun spleadhan luchd an airgid mhóir agus nas farsuinge an inntinn na tha mór roinn an t-sluaigh; agus uime sin dh’fhaodadh nach d’fhuair sinne eòlas sam bith air cor agus spiorad an dùthcha, ach dh’éisd mise le cluais cho geur ’s a th’agam ris na thuirt iad agus thug mi mo cheart aire do na rudan nach dubhairt iad, agus dh’fheuch mi ris na dhà a chur ri chéile.

’S iomadh uair a chluinneas sinn Sasannach agus Albannach a’ labhairt mar seo: ‘Chan eil aithreachas sam bith air na Gearmailtich a thaobh a’ Chogaidh, ach tha iad duilich nach deach e leotha fhéin.’ Chan eil sin fìor a thaobh maighstirean-sgoile na Baidhearn, agus is deacair dhomh a chreidsinn gu bheil e fìor a thaobh mór chuid an t-sluaigh. Chan eil, gu dearbh, déidh mhór aca air na h-Ameireaganaich, ach tha aobhar àraidh air sin. Nuair a ràinig na h-Ameireaganaich a’ Bhaidhearn tha e coltach nach d’rinn iad eadar-dhealachadh gu leòir eadar na Nàsaich agus càch. Bha sin glé shearbh aig na Gearmailtich aig an robh gràin air Hitler. Bha aon mhaighstir-sgoile glé ghuineach an aghaidh nan Ameireaganaich ach thuirt esan cuideachd: ‘Shàbhail iad sinn o rud fada na bu mhiosa.’ Chuala sinn aig feadhainn eile gu robh an duine so ’na churaidh an aghaidh nan Nàsach, agus b’e na Ruiseanaich an ‘rud fada na bu mhiosa’ a bha ’na bheachd. Bha e cho gasda ruinne ’s a b’urrainn neach a bhith. Theireadh fear is fear ruinn: ‘Cha robh mise riamh ’nam bhall de’n phàirtidh Nàsach’ — agus tuigear cho doirbh ’s a bha sin do luchd-dreuchd sam bith. Bha e soilleir gu robh còrr agus dà thrian nam maighstirean-sgoile ’nan Caitligich, agus bha iadsan an còmhnaidh a’ nochdadh dhuinn mar a sheas an t-Ard-Easbuig Faulhaber an aghaidh Hitler; mar a bha abaid Mhetten ’na phrìosanach an Dachau; agus mar a mharbh réiseamaid SS muinntir eaglais Dom Regensburg.

Thuig mi nach robh móran sam bith deònach air an arm Ghear-


[TD 294]

mailteach a chur air bonn a rithist. ‘Tha e ro thràth,’ arsa feadhainn. ‘Tha cus de’n t-seann seòrsa oifigeach beò fhathast. Tha eagal oirnn gu faigh iasdan smachd air an arm.’ Bha argumaidean eile aca a bhios againn fhìn: ge be có gheibh buaidh-làraich, na h-Ameireaganaich no na Ruiseanaich, theid a’ Ghearmailte ’na smàl. Cha bhi innte ach blàr cogaidh fo na bomaichean ùra. Tha nàire air iomadh duine còir a tha air taobh Ardenauer gu bheil luchd-airgid tìr an Rein agus an Rùr cho déidheil air an arm a chur suas a rithist. Tha an fheadhainn a rinn fortan fo Hitler a’ dol a dhèanamh fortan eile le armachadh na Gearmailte.

Cha chuala mi gu robh móran spéis aca do aonachadh na Gearmailte. ‘Tha òigridh na roinne an ear caillte. Tha na Comunnaich air an anam a ghlacadh.’ Sin barail chumanta.

Tha tàmailt air na Gearmailtich gu bheil a leithid de ghamhlas aig na h-Eòrpaich eile dhaibh, gu h-àraidh aig na Duitsich agus na Lochlannaich. Bha maighstir-sgoile ag innseadh dhomh an tàire a dh’fhuiling e an Lochlann o chionn bliadhna no a dhà. ‘Cha chaill na Pòlaich agus na Seacaich an gamhlas dhuinn gu bràth,’ arsa fear eile. ‘Gabhaidh sin tuigsinn.’

Cha chuala mi iad a’ cur gamhlas as leth nan Ruiseanach. Cha chuala mi duine ag ràdh deagh fhacal mu riaghladh na Ruisia ach gun dubhairt aon fhear gu robh uachdarain Ruisia nas comasaiche ann a bhith a’ tàladh choigreach na bha na h-Ameireaganaich. Bha iad uile de’n bharail gu robh Ruisia ’na dùthaich bhochd thruagh ach gun robh an sluagh còir, sìmplidh agus cràbhach, ach gu robh iad a’ dol nam brùidean le deoch làidir; gu robh iad mìorbhaileach mar shaighdearan, gu robh an cruadal agus an treuntas do-thuigsinn. Bha a h-uile fear ris na thachair mi a bha aois airm eadar 1939 agus 1945 anns a’ cogadh, agus ’sann an Ruisia a bha iad uile. Bha fear de’n bharail gum biodh móran de na Ruiseanaich, gu h-àraidh muinntir na h-Ucréin, air taobhadh ris na Gearmailtich mar b’e cho brùideil ’s a bha na réiseamaidean SS aig Hitler. Thuirt esan nach d’rinn an t-arm cumanta Gearmailteach rud sam bith nach dèanadh arm eile, ach gu robh na réiseamaidean SS dìreach diabhlaidh. B’e sin beachd duine cho còir tuigseach ’s a chunnaic mi sa’ Ghearmailt no an dùthaich eile.

Cha chuala mi aon ghuth an aghaidh na Frainge. ‘Chan eil dùthaich eile air an t-saoghal,’ arsa fear rium, ‘anns a bheil an t-saorsa inntinne a mhothaichear anns an Fhraing.’

Cha do chuir mi eòlas air a bheag ach oidean foghluim ach bha fear ag obair anns an tigh-òsda far an robh mi am Muinich a bha ’na phrìosanach anns an dà chogadh mhór. Uime sin chuir e eòlas air móran choigreach. Ars esan rium: ‘Na daoine bu choibhneile ri


[TD 295]

prìosanaich Ghearmailteach — b’ iad na h-Albannaich agus na daoine dubha Ameireaganach.’ Chuir e a làmhan m’a ghlùinean a nochdadh gum b’e ‘gillean an fhéilidh’ a bha e a’ ciallachadh.

Bha na maighstirean-sgoile gu math fiosrach mu ghnothaichean am Breatainn, ach ma bha iadsan fiosrach bha a’ chlann dian le an ceistean. An cuid de na sgoiltean dh’iarradh oirnn labhairt air cuspairean àraidh: sgoiltean na h-Albann; an cluichean; Burns; Wordsworth; bàrdachd ar linn fhéin; Shakespeare. An sgoiltean eile bha againn ri freagairt a thoirt do cheistean de gach seòrsa: dé a’ bharail a tha aca am Breatainn air an Gearmailtich; an toigh leis an t-sluagh Churchill; dé tha tighinn eadar Attlee agus Bevan; carson a tha na h-Albannaich ag iarraidh pàrlamaid dhaibh fhéin; dé an t-eadar-dhealachadh a tha eadar a’ Bheurla Shasunnach, a’ Bheurla Ghallda agus a’ Ghàidhlig; an robh mi fhéin airson imrich a dhèanamh a dh’Ameireaga; có am bàrd Gearmailteach a b’ainmeile am Breatainn; agus mar sin air adhart.

An iomadh sgoil bha agam ri faclan Gàidhlig a ràdh. Am feadhainn dh’iarradh orm dàn Gàidhlig a ràdh agus an sin a chur am Beurla. Ann an aon sgoil rinneadh clàr de mo ghuth ag ràdh ‘Ailein Duinn’ agus an uair sin ’ga chur am Beurla. ‘Nach mìorbhaileach an dàn e,’ ars am maighstir-sgoile. Nuair a rachainn a steach do chlas, sheinneadh iad òran Gearamailteach agus òran le Burns. Mar bu trice ’se <eng>‘My heart’s in ze Highlands’<gai> a gheibhinn. Nach mise a bha diùmbach nach robh guth agam fhìn a choisneadh bonn òir a’ Mhòid! Mar a bha ann, cha b’urrainn dhomh dad a ràdh ach: ‘Tha òrain mhatha aig na Goill ach ’sann aig na Gàidheil a tha na h-òrain!’ Tha sgoil Dom Regensburg ainmeil airson ciùil anns an Roinn Eòrpa. Ghabh clas ghillean an sin dhuinn dàn Thómais Reumar le ceòl Gearmailteach ris.

Tha fhios agam nach fhaigh duine eòlas ceart air dùthaich ann an cola-deug agus chan fheuchainn-sa ri fìor chor agus spiorad na Baidhearn a chur an céill. Cha b’urrainn domh a ràdh a bheil barrachd bochdainn anns an dùthaich so na tha an Albainn gus nach eil. Bha na sluagh a chunnaic mi air sràidean Mhuinich pailt cho fallain an coltas ’s a tha iad an Dùn-Eideann no an Glascho. ’Sann a theirinn gu robh iad beagan na b’fheàrr an coltas, ach dh’fhaodadh nach fhaca mi a’ phàirt as bochda de’n bhaile. Ar leam gu robh barrachd de chomharraidhean bochdainn an Regensburg agus anns na bailtean eile a chunnaic mi na bha am Muinich, ach thuirt na Gearmailtich fhéin gu robh bochdainn gu leòr anns gach baile dhiubh. Chaidh faisg air leth Muinich a leagail le bomaichean. Tha móran togail ùr ann, ach tha iomadh beàrn ann cuideachd agus bithidh a’ cheud ghreis.<eng>


[TD 296]

Some Raasay traditions

[Beurla]


[TD 297]

[Beurla]


[TD 298]

[Beurla]


[TD 299]

[Beurla]


[TD 300]

[Beurla]

<gai>Mura b’e mo cheann
dhèanainn eubha theann ghoirt:
a sgoilteadh gach uile thìr
’s ann arm fhìn a thàinig an lochd.<eng>

[Beurla]


[TD 301]

[Beurla]


[TD 302]

[Beurla]

<gai>’S mi ’nam shuidh’ air an fhaoilinn
’S mi gun fhaoilte gun fhuran,
Cha tog mi fonn aotrom
O dhi-h-aoine mo dhunaidh.

Hì leò
Hìl ó ro hó
Hìl ó ro bha hó
Hìl ó ho robhan hìl leò.

On a chailleadh am bàta
Is a bhàthadh an curaidh.

Siod na fir a bha làidir
Ged a shàraich a’ mhuir iad.

Gille Calum a b’ òige
’S Iain mór, mo sgeul duilich.

Ann an clachan gun tràghadh
Tha mo ghràdh-sa air uirigh.

Thu gun bhann air do léinidh
’S i gun fheum air a cumadh.


[TD 303]

Thu gun shìod’ air do chluasaig
Air lic uaine na tuinne
<eng>or<gai>
Air leacan fuaraidh na tuinne.

Tha do chlaidheamh ’na dhùblan
’S e fo dhrùdhadh nan uinneag.

Có ’s urrainn a ghiùlan
No rùisgeas e tuilleadh?

Tha do mhìol-choin air iallaibh
’S iad gun triall thun a’ mhunaidh.

Tha do choinnl’ air an smùradh
’S tu gun dùil ri bhith tilleadh.<eng>

[Beurla]

<gai>’S mi ’nam shuidh’ air an tulaich
’S mi ri feitheamh na fàire,
Leis an luasgan th’ air m’ aigne
Chan eil an cadal ’na thàmh dhomh.

’S na hé ho
’S na hì rirì
’S na hì u bhì
’S gun thu thighinn fallain i ó.

Fhir mhóir o Shìol Torcuill,
’S e do chorp a bha làidir,
’N am bhith caitheamh a’ chuspair
Cha b’e uchdag a’ ghàrlaoich.

Tha na staimh dhut ’nan lainnir
Ann an clachan gun tràghadh:
T’fhaotainn marbh air a’ charraig
Mar ri Calum do bhràthair
<eng>or<gai>
Mar ri Mac Muire Bàine.

Tha a’ ghàir-thonn ’gad luasgadh
Is ’gad bhualadh ri stalla,
’S tha do ghàirdean gun tuairmse
Ge bu chruaidh’ e na ’n darach.<eng>


[TD 304]

[Beurla]

<gai>Seall a mach an e ’n là e
’S mi ri feitheamh na fàire<eng>

[Beurla]

<gai>Ceud soraidh bhuam fhìn gu m’ eòlas
Gu Sgoirebreac am bi chòisir

ù hoireann ó hì rí oho
ù hoireann ó hí riri rì u
ì hoireann ó hì rì oho

Gu talla farsaing Chlann Dòmhnaill
Gu taigh mór an ùrlair chòmhnaird

Far am faighte fìon ri òl ann
A cupan donna bheòil bhòidhich

Miosairean ’s truinnsearan feòdair
’S amar bruithidh an eòrna

Deoch cho làidir ’s thig o’n Olaind.

’S b’ aithne dhomh fhìn beus bu dual dut
’S beus dhe d’ bheus bhith suirghe ghruagach

’S ag cur nan geall, ’s ann leat bu bhuadhar.

’S gheibhte siod an taigh an uasail
Bhith ’g òl fìon á pìosan fuara

’N taigh mór farsaing ’s ùrlar sguabte,
Ruighleadh ubhal sìos is suas air.


[TD 305]

’S gheibhte siod an taigh mo leannain
Muc ’ga sgrìobadh ’s mart ’ga feannadh

’S coinnleir òir air bhòrdaibh geala.

Doilleir dorch’ air oidhche reòta
Chàidh do bhàt thar Rubha Rònaidh

Dol troimh na caoil a null a Bhròchaill
Dh’amharc air maighdean an òr fhuilt

’S fhuair thu chéile ’s cha b’i ’n òinid,
Cha b’i ’n amaid (<eng>or<gai> ainnis), cha b’i ’n òinnseach,

Nighean fir á Caisteal Bhròchaill,
A Ratharsair mhóir nan Leòdach,

Tìr nan gaisgeach air an òrlaich,
Iain mór is Iain Og dhiubh

A Shìol Torcuill thig á Leódhas.<eng>

[Beurla]


[TD 306]

<gai>Ceud furan ’s ceud fàilte
ì hóireann ó roho
ì hoireann ì u o ì hóireann ó roho
Bhuamsa, Mhàiri, gus t’fhaicinn
Gu bean a’ chùil fhàinnich
Is nam blàth shùilean maiseach
Gura math a thig gùn dhut
Air tigh’nn ùr as an fhasan
’S gura math a thig bréid dhut
Latha féille ’sa’ chlachan.
Nighean oighre Shrath Shuardail
Dh’am bu dual a bhith beairteach,
Gura minig a bhà sinn
Muigh air àirigh le martaibh,
Ann an lagan beag riabhach,
Mharbhte fiadh is laogh breac ann
’S coileach dubh air bhàrr géige
Greis mun éireadh an dealta.<eng>

[Beurla]

<gai>Chuir i h-aghaidh deas air Ile
’S a cùl ri tìr Mhic Ghille Chaluim<eng>

[Beurla]


[TD 307]

[Beurla]

<gai>Droch bhàs dh’an Fhrangach
Nach tug e ’n ceann dhiot
Mun d’ leig a nall thu
Chur anntlachd oirnn.<eng>

[Beurla]

<gai>Milis Mórag,
Laghach Mórag,
Milis Mórag,
Horó am bò.<eng>

[Beurla]

<gai>Seo a’ bhliadhna dh’fhàg mi dubhach
huiribhi huiribhi hi o roho
Chaill mi mo bhràthair is mo phiuthar
hi ibh o hì air faral il lò
Chaill mi mo bhràthair is mo phiuthar
huiribhi etc.
Chan e sin a tha mi cumha
hi ibh etc.
Ach òigeir òg an òr fhuilt bhuidhe
Bhith ’n ciste chaoil ri taobh a’ bhalla,
Saoir ’ga dùnadh ’s ùird ’ga barradh.<eng>

[Beurla]

<gai>Coisich a rùin hu il ho ró
Lùb nan geallamh o hì o bhó
’S minig a bhà hu il ho ró
Mi fo t’ earradh och óireann ó
’S minig a bhà hu il ho ró
Mi fo t’ earradh o hì o bhó
Do làmh fo ’m cheann hu il ho ró
’S an téile tharam och óireann ó


[TD 308]

’S mi fo chirb
Do bhreacain bhallaich,
’N lagan uaigneach
Chluain a’ bharraich,
Sìoban nam beann
Sìor chur tharainn,
Uisge fìor-ghlan
Fuar-ghlan fallain,
An cois an fhéidh
As àirde langan.

’S mise bhean bhochd
A th’ air mo bhuaireadh,
Ma thug Clann Nèill
Druim a’ chuain orr’,
Luchd nan rò seòl
’S nan long luatha,
’S nam brataichean
Dearg is uaine,
’S nan claidheamhnan
Geura cruadhach,
Nach laigh smal orr’
Anns na truaillibh.

’S mise bhean bhochd
A th’ air mo sgaradh,
Mur h-e Leódhas
Mhór ur cala,
Mas e ’s bobhstair
Dhuibh a’ ghaineamh,
Mas e ’n t-slaodach
’S aodach tarruing,
Mas e na ròin
Ur luchd faire,
Ur coinnlean àrd
Na reultan geala,
’S ur ceòl fìdhle
Gaoir na mara.<eng>

[Beurla]


[TD 309]

[Beurla]

<gai>A Tharmaid ’Ain mhic Tharmaid
’S e t’ sheanchas a leòn mi,
Bhith cuimhneachadh do shùgraidh
Gun dùil ri do phòsadh.

A Tharmaid a’ Chaolais,
Nan gorm shùilean bòidheach,
Cha d’ aithnich thusa raoir mi
Seach maighdeannan Osgaig.<eng>

[Beurla]


[TD 310]

[Beurla]

<gai>Latha dhomh air Sliabh an Leirg an Eirinn
Mar bha ’n deamhain an tràth an latha sin
’S ann dhomhsa b’aobhar feirg.
Cheangail sinn ar mìol-choin air iallaibh caola gorm
’S ar coin bheaga bhaotharra
Gu daingeann daoidhri dorch.<eng>

[Beurla]

<gai>Cois a’ bhile robhair mi,
Lean mi gu beul bòchain,
’S fhuair mi anns a’ chala sin
an curach taobh-gheal òraidh.
Fhuair mi lorg na féile mhnatha
Ann an cois na mara fuaire
’S lean mi ’s cha bu shona dhomh
Gu dorus beul na h-uamha.<eng>

[Beurla]

<gai>Fhir mhóir mhaisich fhìnealta
Fhir mhóir fhìnealta mhaisich
Cuir thusa ’n t-òg ri teine dhomhsa
Lorg t’ inbhe ’s do ghaisge.<eng>

[Beurla]

<gai>Fochann agus feuralachd
chuala mi dol trìd a’ chéile,
’S far na thàrla dhomh bhith ’n uair sin
Bu sheachd feàrr dhomh bhith as eugmhais.<eng>

[Beurla]


[TD 311]

[Beurla]

<gai>Or fodham ’s òr tharam,
’S rinn mi m’fhalach air màs (<eng>or<gai> tòn) cliabhain.
Thug mi liom an Claidheamh Geal Soluis,
Taom bu shona chinnich riamh dhomh.
Leis an tartar a bha ’na chluasan
’S mèud a ruathair dh’a mhac,
Thug mi tarruing air an làimh chlì
’S na cóig cinn gun sgath mi dheth.<eng>

[Beurla]

<gai>Tha mo shealgair ’na shìneadh
’na shìneadh
’na shìneadh
Tha mo shealgair ’na shìneadh
’S e ’san fhrìth gun tigh’nn dachaidh.

Hì an ó an ò í an
Hì an ó an ò í an
Hì an ó an ò í an
Hó an ì an ho ró an

Tha mo shealgair gun éirigh
gun éirigh
gun éirigh
Tha mo shealgair gun éirigh
’S tha na féidh air an leacainn.


[TD 312]

Tha na féidh am Bràigh Uige
’m Bràigh Uige
’m Bràigh Uige
Tha na féidh am Bràigh Uige
’S e mo dhiùbhail mar thachair.

Tha mo chrodh air na lóintean
na lóintean
na lóintean
Tha mo chrodh air na lóintean
’S na laoigh òga ’nan casaibh.

Iad gun togail ri aonaich
ri aonaich
ri aonaich
Iad gun togail ri aonaich
Fireach fraoich agus ghlacaibh.

Gura fuar Lag na h-àirigh
na h-àirigh
na h-àirigh
Gura fuar Lag na h-àirigh
’S tha mo ghràdh fo no leacaibh.<eng>

[Beurla]

<gai>Tha mo chrodh am Beinn Eata
’m Beinn Eata
’m Beinn Eata
Tha mo chrodh am Beinn Eata
’S mo ghille beag aca.<eng>

[Beurla]
