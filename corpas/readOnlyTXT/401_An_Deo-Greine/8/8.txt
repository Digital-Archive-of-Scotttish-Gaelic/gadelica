[TD 1]

[Leabhar VIII. Mìos Deireannach an Fhogharaidh, 1912. Earrann 1.]

AM MOD, 1912.

Chaidh Mòd na bliadhna seo seachad, agus rinn muinntir Inbhirnis gu h-eireachdail. Bha na h-oidhearpean a rinn iad airidh air a’ bhaile, gun di-chuimhne air cliu agus spiorad a’ Ghaidheil. Gu fìrinneach tha e na aobhar-toileachaidh gu ’n do lean a’ leithid do thoradh ciatach an dian-dhealais a dh’ fhoillsich iad bho thoiseach gu deireadh. Ann am beachd cuid, tha gach Mòd, mar a thig e, a’ toirt barr air an fhear a bha roimhe. Ged a tha an ràdh seo cumanta am measg fheadhainn a bhios a’ toirt barail air Comuinn is Còisirean eile, cha bhiodh e idir iomchuidh dhuinne a bhi a’ coimeasachadh aon Mhòd ri Mòd eile. Bha iad uile ciatach, agus seasaidh Mòd Inbhirnis cho ard ri h-aon aca.

’S e Am Mòd an aon choinneamh bhliadhnail a tha na mheadhoin a bhi a’ tarruing gach fior Ghaidheal is urrainn a chum a bhi a’ foillseachadh ann a’ subhachas, òrain, agus sgeulachd, an gnè agus a’ nàdur a tha fillte ann. Cha ’n e gu bheil na nithean seo a’ cur na chuimhne làithean òige a mhàin, ach gu ’n tàlaidh iad inntinn air ais gu a shinnsear bho chèin. ’S ann ri sin is dòcha ’ni e oigheam.

O na h-eileanan an Iar, o bheanntan is ghleanntan Tir-Mòr, o shràidean ’s o ùpraid a’ bhaile mhòir, cruinnichidh clann nan Gaidheal gu bhi a’ strì ri ’cheile, cha ’n ann gu dosach le claimheadh mòr agus sgian dubh air son dioghaltais no creach a thogail mar na làithean garbh a dh’ fhalbh, ach a chum a bhi a’ cumail suas litreachais na gineil bho ’n d’ fhàs iad, agus a seinn òrain mhilis na dùthcha. Gu cinnteach cha deach òrain Ghàidhlig a sheinn riamh na bu thlachdmhor na chualas bho òg ’s bho shean aig Mòd Inbhirnis. Tha e air a ràdh gu ’m mair gaol is ceòl a chaoidh, ach ma tha e an dàn gu ’n teid e as mu ’n tig deireadh an t-saoghail, ’s ann o’n Ghaidheal, is cinnteach, a chluinnear am pung ma dheireadh. Tha cuid na ’r measg, agus bu mhiann leo a bhi a’ deanamh am mach nach ’eil anns na mòid mhóra ’s bheaga, ach an deó anfhann a tha taisbeanadh bàs na Gàidhlig. Cha ’n ’eil ann, ars’ iadsan, ach guileag na h-eala ’nuair a bhios i a’ teannadh ris a’ bhàs. Gu dearbh tha e duilich do neach, nach deach a dhochann le claon-bhreith, anfhainneachd fhaicinn ann an guth na Gàidhlig an diugh, ge b’e air bith mar a bha an gnothach da fhichead bliadhna roimhe seo. Cha deach aig an t-Sasunnach fhathast air ar cur gu iochdair an iomaire, mar nach b’fhiach sinn an còrr ach nàdur de fhraoidhneis, a chum a mhòralachd


[TD 2]

[Leabhar VIII. Mìos Deireannach an Fhogharaidh, 1912. Earrann 1.]

fhéin a dheanamh na bu ghlòirmhoire. Ni mo a dh’ aidicheas sinn gu ’m bheil a Ghàidhlig a’ seinn an guileag ma dheireadh. Cha do ghairm i cho sultmhor o chionn fhada, cha ’n ann a mhàin ’na tìr féin, ach ann an tìrean fad as.

Ge mór agus éifeachdach an Solus a tha sruthadh bho eòlas nan linn anns a bheil sinn beo, cha ’n ’eil e soirbh da lamh an uachdar fhaotainn air an trianaid a tha a’ deanamh spàirn a chum a bhi ag àrdachadh cànain agus litreachas nan Ceilteach—se sin na Cuimrich le ’n <eng>Eisteddfod<gai>, na h-Eireannaich le’n <eng>Oireachtas<gai>, agus An Comunn Gaidhealach le’m Mòd. Nach e an spiorad Ceilteach a chuir an gath is oirdheirc ann an litreachas an t-Sasunnaich? Nach e a chuir innte an grinneas diomhair ud nach ’eil soirbh a shoillearachadh ann a’ focail, ged nach ’eil e duilich fhaireachadh do neach aig am bheil roinn de spiorad litreachais? Leubh na thuirt daoine foghluimte, aig an robh breithneachadh, mu ’n phuing seo, agus méudaichidh do mheas air do shinnsear, is na talantan a chaidh a’ bhuileachadh orra a chum a bhi a’ dealbh am mac-meanmna ann a’ sgeudachadh cho grinn, agus gu ’n do ghabh ùghdairean eile e mar eisimpleir a b’ fhiach a’ leantuinn. Cha ’n e idir a mhàin mar a bha iad a’ cur fhacalan an altan a cheile a dhuisg inntinn nam feallsanaich, ach a’ spiorad diomhair a bha a’ dol troimh, agus a’ cuartachadh na rinn iad. ’S e a’ chuid de dh’ ùghdairean an làtha an diugh a ghlac an doigh a bha aig na Ceiltich nan litreachas, a sgriobh pairt de ’n rud is eireachdail ann an litreachas na Beurla. Bha ’n Gaidheal ann an daimh ro dhluth ri Nàdur, agus cha mhór a thug barr air ann a bhi a’ breithneachadh a seadh. Dearbhaidh a Bhardachd seo.

Ach ’s e Mòd Inbhirnis air an do thòisich sinn, agus ann a bhi a’ criochnachadh, dh’ iarramaid aithris an aoidheachd agus an fhailte a nochdadh dhuinn. Bha aoidheachd nan Gaidheal comharraichte o shean, agus cha do bhàth buaidh nan làithean teann, saoghalta, a th’ againn an diugh i. Chaidh na h-uile ni mu thimchioll a Mhòid a dheanamh gu h-òrdail. Cha leig sinn a leas a chuir an céill cho coimhlionta ’s a rinn Ceann-Suidhe a’ Chomuinn an dleasdanas a bhuineadh do riaghladh na Coinneamh. Bu mhór an taic do ’n Chomunn duin’-uasal cho cothromach a bhi ’ga stiùradh re tri bliadhna, agus a nis chriochnaich e’ obair gu tlachdmhor. Tha ar deagh dhùrachd ’ga leantuinn.


[TD 6]

[Leabhar VIII. Mìos Deireannach an Fhogharaidh, 1912. Earrann 1.]

<eng>GAELIC ORATION.<gai>

Anns a’ bheagan fhacal a labhair mi anns a’ Ghàidhlig aig fosgladh a’ Mhoid an Dun-Eideann, o chionn da bhliadhna, thug mi iomradh air a’ bhuaidh a tha aig a’ bhaile-mhor, agus aig caithe-beatha a’ bhaile-mhoir, air bardachd nan Gaidheal; agus dh’ ainmich mi òran no dha air aillidheachd na Gaidhealtachd nach biodh gu brath air an sgrìobhadh mur biodh iadsan a dheilbh iad air an claoidh le starrum agus le gleadhraich a’ bhaile-mhoir. A ris, aig Mòd na bliadhna ’n uraidh bhuin mi gu sonraichte ri taobh eile na cùise, agus labhair mi air a’ bhuaidh mhaith a tha aig a bhi a’ cuimhneachadh chleachdaidhean Gaidhealach, agus gu h-araidh òrain Ghàidhlig, air a’ Ghaidheal anns a’ bhaile no an duthchannan cein. An diugh tha mhiann orm beagan fhacal a radh mu Ur-sgeulan nan Gaidheal. Gun teagamh ghabh na seana Ghaidhil tlachd anabarrach ann an seann sgeulachdan. Dh’ fhairich iad gu laidir firinn nam briathran aig Oisean—

“Mar ghath soluis do m’ anam fhéin
Tha sgeula na h-aimsir a dh’ fhalbh.”

Chuidich a’ cheilidh agus eadhon an fharaire ann a bhi a’ cumail nan sgeulachdan beo, agus ’gan sineadh a nuas bho ghinealach gu ginealach, fad chiadan bliadhna. Tha an fharaire—mar a b’ abhaist di a bhi air a cumail—a nis air dol as aithne, ach tha a’ cheilidh, no faileas dhith, fhathast ’nar measg. Tha cuimhne mhath aig cuid againn air a liuthad coinneamh thaitnich a chunnaig sinn mu chagailtean cridheil nan laithean a dh’ fhalbh—

“Far an labhradh iad gu fial,
Air gach treun a bh’ ann o chian;
’S am macraidh og le ioghnadh graidh
A’ snamh san sgeul a b’ euchdach cail.”

Is mor m’ amharas gu bheil sgeulachdan nan laoch a dh’ fhalbh gu mór air an dearmad an diugh, agus nach ’eil a’ mhacraidh na ’s fhaide air an slugadh suas le toil-inntinn annta. Tha iad air am muchadh leis a’ phaipeir-naidheachd agus le cùisean mu fhearann agus mu Pharlamaidean; air mhodh ’s gu bheil sinn ullamh gu bhi a’ caoidh leis a’ bhard—

“Tha mo shealladh air linntean a dh’ aom;
Chan fhaicear ach caol na bh’ ann;
Mar dhearrsadh na gealaich tha faoin
Air linne tha claon sa’ ghleann.”

Ach ged a tha so gu mi-fhortanach fior, chaidh obair mhór agus mhath a dheanamh le Tormaid Mac-Leod—“Caraid nan Gaidheal”—Caimbeulach Ile, Eachann Mac-Ile-Eathain, An t-Urramach Iain Caimbeul, An t-Urramach D. Mac-Aonghais, An t-Ollamh Alasdair Mac-Ille-Mhicheil, agus muinntir eile, chum an tional agus an cumail air mhaireann; agus tha againn a nis aireamh mhór de leabhraichean tomadach iomalan de na seann sgeulachdan. A bheil na leabhraichean sin ’gan leughadh ? Is mor m’ eagal nach ’eil ach a mhain le fear an sud agus an so a rinn ’inntinn a choimhead os cionn nan cuisean saoghalta sin chum am beil a’ chuid is mo de ’n t-sluagh air iad fhéin a strìochdadh. Agus fior ’s mar tha sin, tha a’ cheart sluagh neo-ghneitheil sin gle phròiseil as an cuid cloinne nuair a chluinneas iad iad ag iomradh air seann sgeulachdan na Greige agus na Roimh mu dheidhinn am bi iad a’ faighinn beagan foghluim ’s an sgoil. Is beag fhios a tha aca cia mór is airde ann an fallaineachd cainnte, agus ann am beusalachd teagaisg, a tha seann sgeulachdan na Gàidhlig na ur-sgeulan na Greige agus na Roimh. Seallaibh thairis air na comh-chruinneachaidhean aig na h-urramaich Ghaidhealach a dh’ ainmich mi agus chan fhaigh sibh facal no smaoin annta a bheir rughadh air bhur gruaidh. Seallaibh a rithist troimh ur-sgeulan nan Greugach agus nan Romanach agus is beag nach bi naire oirbh gu bheil iad agaibh an taobh stigh bhur dorsan. Ciod mar eisimpleir is urrainn ardachadh-inntinn is mo a thoirt do dhuine na bhi a’ leughadh “Spiorad na h-Aoise” ann an “Leabhar nan Cnoc” aig Tormaid Mac-Leoid—sgeulachd eireachdail air an robh mi eolach is mi am bhalachan fada mu’n cuala mi iomradh air “Leabhar nan Cnoc,”—fo’n ainm “Am Bonnach Beag ’s a Bheannachd agus am Bonnach mór ’s a mhallachd.” Sparram oirbh, uime sin, mar dhleasnas a bhi a’ cur eolais, air an t-seann dìleab sgeulachd a dh’ fhagadh againn o ’r n-athraichean, agus a chleachd iad mar abhachd-inntinn bhuannachdail fad chiadan bliadhna. Leughaibh na chaidh a chur an clo dhiubh, agus thugaibh air bhur clann a bhi ’gan leughadh; agus, mar a thachras fhathast air uairibh, ma chluinneas sibh sgeulachd mhath nach ’eil fhathast an clo, sgrìobhaibh i gun dail no faighibh feareigin a sgriobhas i, chum ’s nach teid iad gu buileach air chall. Cha ’n ’eil mi ’gar comhairleachadh gu bhi a’ deanamh ach rud a rinn mi fhéin, uair is uair, le mór thlachd, re dha fhichead bliadhna air ais. Tha an Comunn Gaidhealach air mòran a dheanamh air son ceòl nan Gaidheal: cha do rinn e obair cho comharaichte air son na


[TD 7]

[Leabhar VIII. Mìos Deireannach an Fhogharaidh, 1912. Earrann 1.]

Gàidhlig, agus theirinn ruibh nach ’eil e comasach do bhuill a’ Chomuinn ni is fhearr a dheanamh a chuideachadh labhairt na cànain sin agus gu bhi a’ faighinn eolais air a litreachas, na bhi a’ leughadh agus a’ cnuasachadh nan seann sgeulachdan, agus a’ cur iompaidh air muinntir eile gu bhi a’ deanan ni cheudna. Thug mi a nis dhuibh m’ oraid dheireannach mar Chean a’ Chomuinn. Tha mi fada ’nur comain air son bhur giulain leam re nan tri bliadhnaichean a chaidh seachad. Tha an Comunn laidir agus soirbheachail; agus is e miann mo chridhe gum bi a shoirbheachadh a’ dol am feabhas, agus a neart a’ dol am meud. Do gach aon agaibh fa leith bu mhath leam a bhi ag radh, “Slan leat; mo bheannachd siorruidh air do shiubhal is air d’ imeachd; is rùn do chridhe air do chuisle.”


[TD 17]

[Leabhar VIII. Ceud Mìos a’ Gheamhraidh, 1912. Earrann 2.]

AM MOD.

Tha Am Mòd air fàs ainmeil. Cha ’n e ’mhain gu ’n do ghabh cuid de phaipeirean naigheachd na Rioghachd againn fhìn beachd air ’obair, ach thug fear no dhà dhe na paipeirean Frangach iomaradh air, gu h-àraidh am paipeir ris an abrar “<eng>Le Clocher Bteton<gai>,” miosachan a tha a’ cumail suas gu fearail nithean Ceilteach am measg sluagh <eng>Bhrittani<gai>. Seo agaibh mar a thòisich e a’ toirt cunntas air Mòd Inbhirnis:—<eng>“Les grandes fêtes du Mod écossais ont eu lieu a’ Inverness, du 25 au 27 Septembre. Les concours littéraires et musicaux y ont été beaucoup plus suivis que les années precédentes.” <gai>Tha ar càirdean air taobh thall a’ chaolais Shasunnaich a’ strì mar a tha sinn fhìn—a’ cumail suas sean chànain an dùthcha. Tha fios againn air fad mar a tha na h-’Eireamaich a’ deanamh, ach tha eagal oirnn na ’n robh a’ chuid as dealasaiche dhiu na ’r measg aig Mod Inbhirnis, gu ’n gabhadh iad ioghnadh air cho beag ’s a chluinnte de ’n Ghàidhlig.

Tha àm a’ Cheilidh am fagus. Tha a chleachdadh féin aig gach aimsir, gu h-àraidh anns sa bhaile mhór, ach ’s ann ’s a gheamhradh a chìthear fleadh agus subhachas gu sonruichte. Tha an dòigh fhéin aig na Goill—tighean-cluiche, tallachan—ciùil le cleasaichean, agus coinneamhan abhachdach dhe gach seorsa. Bithidh na Gaidheil (coigrich a’ bhaile mhóir) a’ cumail céilidh gu bitheanta, ged nach ’eil ann ach faileas an coimeas ris a’ chéilidh chridheil is cuimhne leinn an Tìr Nam Beann anns na bliadhnachan a dh’ fhalbh, eadhoin am measg na gainne. Rè a’ gheamhraidh bhiodh Gaidheil nan glinn trang eadar biadhadh chruidh agus bualadh anns an t-sabhal, agus bhiodh na mnathan a sniomh aig taobh an teine, agus té dhe na h-ighinnan a’ càrdadh faisg oirre. Mu bhéul na h-oidhche bhiodh an làr sguaibte, agus rachadh an crùisgean no ’n lòchran a’ chur an òrdugh an dùil ri luchd-a-chéilidh. Thigeadh iad le fear ma seach gus am biodh an t-ionad cho làn ’s a thoileadh e. An sin thòisichidh na h-òrain, na sgéulachdan ’s na toimhseachain. Chluinnte o bhean-an-tighe, no o’n bhodach, an dràsda ’s a rithis sean-fhacal air chor éigin a bhiodh fìor dheas a chum a bhi a’ daingneachadh a’ chuspair air am biodh na gillean a’ bruidhinn. Bhiodh aiteas agus feala-dhà a’ dol air aghaidh mu thiomchioll an teallaich air meadhoin an urlair. Teine mór mòna!—’s e fhéin a chuireadh am blàths mu’n cuairt, ged a bhiodh cur is cathadh am muigh. Roghnaicheadh am balach bu


[TD 18]

[Leabhar VIII. Ceud Mìos a’ Gheamhraidh, 1912. Earrann 2.]

ghéura teanga a’ bhrig-mhòna far am biodh e na shìneadh ag éisdeachd ris na ’bhite’ a’ canntail, agus a’ toirt béum air gach fear mar a thoilleadh e, gus am faigheadh e freagairt ghéur o’n fhear a bha na shlaod air an t-sciseich. Chluinneadh fear an rathaid mhóir an sin lasgan gaire. Shuidheadh na giullain òga air an làr, no air dà fhàd-mhòna taobh shuas an teine, agus am beòil leth-fhosgailte le dian aire agas deigh ag éisdeachd le mór ioghnadh ri toimhseachain de ’n t-seòrsa seo:—

“Theid e ’s an teine ’s cha loisgear e;
Theid e air bòrd ’s cha ’n ithear e;
’S theid e ’s a’ chiste ’s cha ghlaisear e.”

Ach shìneadh na peirclean, agas dh’ fhàsadh sùilean na h-òigridh na bu mhotha, ag éisdeachd ri dol air aghart nan sìthichean annsa chnoc Charrach. Nach fhacas “solus” ’san Lag Bhuidhe ag èalaidh ma na féithichean! Bha rad éigin an dàn, ’s bha eagal an cridhe air na giullain ’nuair a thigeadh an t-am a dhol dachaidh. B’e fàrdach nan griasaichean, no bùth-oibre nan tàillcaran a b’ ainmeil air son spòrs, naigheachdan, agas sean sgéulachdan. Sin agaibh sealladh beag air cleachdaidhean a’ chlachain a bha ann. C’ iamar a th ’n gnothach ’s a chlachan a thà? An e faoineis a bha ann an cleachdaidhean a’ chlachain a bhà? Gu dearbh cha ’n e. Bha ’n Gaidheal a’ fàs ann an géurachd inntinn, agus eolas nach bu bheag, troimh a bhi a’ cruinneachadh am measg a nàbuidhean, agus a’ cnuasachadh air na nithean neo-chronail a chluinnte aig a’ cheilidh. Bha a chuimhne air a’ neartachadh leis na h-òrain, agus bha na sgeulachdan a’ cur inntinn am farsuingeachd. Bha subhachas is fearas-chuideachd a’ cumail ’suas a chridhe o dhubhachas. Cha ’n ’eil e nàdurrach do neach fallain a bhi a’ dol troimh ’n t-saoghal ’s a shùil ri làr—trom, muladach, ’s ga shiaradh le leann-dubh. Gu de a b’ fhearr fhathast anns a’ chlachan a tha ann, na cuid de nan sean chleachdaidhean air son cur seachad oidhche gheamhraidh? Tha móran de na seann sgéulachdan a’ teagasg stnamachd agus fearalas, agas caithe-beatha ris nach lean tàmailt. Ged a tha a’ linn anns a bheil sinn beò cho làn de dh’ eòlas de gach seorsa, agus móran shochairean eile, cha ba mhisde sinn ar sùil a chumail air a chuid a’ s fheàrr de na sean chleachdaidhean. Tha cunnart ann gu ’n caill sinn am blàths agus an caoimhneas a bha a’ riaghladh am measg ar n’ aithrichean anns na làithean a dh’ fhalbh.


[TD 22]

[Leabhar VIII. Ceud Mìos a’ Gheamhraidh, 1912. Earrann 2.]

ORAIN GHAOIL NAN GAIDHEAL.

LE EACHANN MAC DHUGHAILL.

Fhuair a’ Bheachdaireachd so a’ cheud duais aig Mod 1912.

“Is iongantach da rireadh an ni sin an gaol,
Is iomadh duine truagh chaidh a ruag leis ’san t-saogh’l;
Gheabh thu e cho àrd ris a’ bhan-righ fo ’n chrùn;
Gheabh thu e cho ìosal ris an iochdran is ùmh’l.”

—Iain Caimbeul.

Cha ’n ’eil ni air an t-saoghal is aosmhora na’n gaol, agus cha ’n ’eil ni eile an diugh fhathast a dh’ fhaodar a choimeas ris, ’na neart, ’na airde ’s na dhoimhneachd, na òige is na mhaise. Bho ’n la a tharruing an duine anail na beatha air aghaidh a’ chruinne-ché, ghabh gaol seilbh ’na chridhe, agus gus an tig an là anns an crom am fear no an té mu dheireadh an créubhag ris an fhòd, cha bhi an cuim as éugmhais gaoil.

“Thig fuachd air gréin is teirigidh cuan, ach mairidh buan an gaol.”

Faodaidh sinn a thuigsinn gur e an gaol féin is sine na na h-òrain ghaoil, sean is g’am bheil cuid dhiubh, ach feumaidh nach b’ fhada bha an gaol air còir a ghabhail air cridhe mhic an duine ’nuair a fhuair esan a bh’ air a leon leis fuasgladh d’a inntinn ann a bhi a’ dòrtadh a mach smuaintean a chridhe am bàrdachd. Ma tha sinn a’ dol a ghabhail ris a’ bheachd (agus c’ arson nach gabhadh), gur i a’ Ghàidhlig a bha an Gàradh Edein bho thùs, am bheil e do-thuigsinn dhuinn ’nuair a dhùisg Adhamh as a shuain agus a fhuair e Eubh àlainn, mhaiseach, òg ri thaobh nach do ghléus e a chruit, agus nach do chuir e an céill gach maise fa leth a bha fuaighte rithe bho mullach gu bonn, an òran grinn Gàidhlig, no mu’n do dhùisg e idir nach do chuir Eubh féin an céill gach buaidh ’s gach maise a bha am pearsa an fhleasgaich ùir so a fhuair i ’na chadal fo dhuilleach gorm nan craobh, anns a’ chànain chéudna. Co dhiubh, biodh sin mar a thogras gach neach a chreidsinn, ach mur do rinneadh òrain-ghaoil Ghàidhlig an Eden, rinneadh gu leor dhiubh bho ’n uair sin, agus cha ’n e mo bheachd gur ann idir ullamh dhiubh a tha sinn.

Cha robh bàrd riamh a b’ fhiach bàrd a ràdh ris, agus iomad aon nach robh ’na bhàrd, ged a dh’ fhaodadh gun teagamh gu ’n robh e a’ call a leirsinn ann an gaol, nach do rinn, co dhiubh, aon òran-gaoil ré a chuairt air an talamh so, agus cuid dhiubh a rinn còrr mór na b’ urrainn dhoibh féin, gun tighinn air feadhainn eile, cuimhne a ghleidheadh orra. Feumar aideachadh gu ’n do rinn an gaol féin bàird de chuid, nach smaointicheadh idir air bàrdachd mur bhith e; co dhiubh, gu ’n do bhrosnaich e an inntinnean; oir ni eile mar choimeas ris a’ ghaol cha d’ fhuair riamh greim air cridhe no air buadhan an duine.

Tha mi a’ creidsinn nach ’eil cànain eile air aghaidh na cruitheachd is beartaiche an òrain-ghaoil na Ghàidhlig, no is doimhne ’s is àirde beachdan. Cha bu lugha na Burns féin a thigeadh mar astar do na bàird Ghàidhealach, ach bha aobhar air sin, oir ’s e fuil a’ Ghàidheil, agus b’e nàdur a’ bhàird Ghàidhealaich, a bh’ ann, agus b’e an t-éideadh Gàidhealach anns an robh a’ chuid mhór d’ a òrain air an sgeadachadh, ged a bha e féin agus a luchd-dùthcha cho mi-fhortanach is nach b’i a’ Ghàidhlig a bu chainnt mhàthrail dha.

Cha b’e aon phaipeir ach fichead paipeir a ghabhadh sgriobhadh air òrain-ghaoil nan Gàidheal mu’m faodadh làn bheachdachadh a dheanamh orra eadar bhàrd is bhana-bhàrd, agus gach smuain fa leth a bha ’g an dùsgadh gu ranntachd, agus mar sin cha ’n fhaod sinn beachdachadh an so air a’ bheag dhiubh fa leth a mach bho aon an sud is aon an so de’n fheadhainn is ainmeile. Tha mi a’ creidsinn gu’n d’thug na bàird an t-urram thar nam bana-bhàrd ’nuair a rachadh iad gu moladh an leannain, ach fhearaibh ’s a dhaoine, nach robh an cothrom aca! Ghabhadh maise maighdinn cur an céill an céud doigh, agus cha bhiodh i air a moladh tuille ’s a còir. “Slios mar chanach an t-sleibhe, cuailein mar cheo a’ ghlinne, no ’na chuartagan m’a gualainn air thuar an òir; clar aghaidh geal mar am bainne, sùil mar réult na maidne no mar dhriuchdan gorma meala air bharr an fheoir; gruaidhean mar na caoran, deud mar ibhri, anail chùbhraidh mar oiteig gàraidh, is bilean buaireasach air shnuadh nan ròs; muineal mar eala bhain nan spéur no mar fhaoileig mhara, ciochan corrach cruinn mar a ghrian ag éirigh, no mar fhlùr fo bhlàth an gàradh ròs; calpa deas cumadail mar bhradan an fhior-uisg’, troigh chuimir chòmhnard, is ceum màlda nach lùbadh an dìthein féin an àm coiseachd feoir.” B’e sin na coimeis a bha an Gàidheal a’ toirt da leannan, agus gach aon a’ toirt barr air a cheile a’ cur gach sàmhla ’s gach smuain dhiubh sin am briathran grinne fonnmhor. Ach thug na bana-bhàird, tha mi am beachd, barr air na bàird ann a bhi caoidh a’ leannain a threig


[TD 23]

[Leabhar VIII. Ceud Mìos a’ Gheamhraidh, 1912. Earrann 2.]

iad, agus a’ cumha airson an fhir a spioladh bhuapa le griobadh fuar a’ bhàis; cha robh ni tuille aig an t-saoghal ri thairgse dhoibh, agus b’e am bàs féin an aon léigh a bh’ air an son.

Tha cuid de ar n-òrain-ghaoil, air am bheil sinn uile ro-eòlach, anabarrach sean, ach cho ùrar am briathran milis freagarrach ris an duan a rinneadh an dé, ged a tha na beoil mhilis bhinn a chuir ri chéile iad iomad bliadhna an Tir na Di-chuimhne. Tha “An Gille Dubh Ciar Dubh” air aon cho sean ’s a th’ againn de na fior eòlaich so. Tha e air a radh gu ’m bheil dlùth air seachd céud bliadhna bho ’n a bha a’ bhana-bhàrd a rinn e beo, ach faodar a thuigsinn gu ’n deach beagan atharrachaidh a thoirt air bho ’n uair sin, ’s mu ’n deach a sgriobhadh sios, ’nuair a bha e air aiseag bho bhéul gu béul; co dhiubh tha e cho ùrar an diugh ’s a bha e a’ chiad latha rinneadh e. Cha chuir mi sios an so aon de na ruinn, oir tha an t-òran an caochladh leabhraichean, ach dh’ fhaotainn rann no dithis de òran eile a tha ’na òran gaoil cho sean ’s a th’ againn a chur sios. B’ i bana-bhàrd do ’m b’ ainm Iseabal Ni Mhic Cailein a rinn e agus tha e air aon de na sgriobh Deadhan Liosmor ’na leabhar ainmeil. Cha ’n ’eil e ro shoirbh a léughadh am modh sgriobhaidh an Deadhain ach so mar tha e air a chur sios an Gàidhlig ar là-ne:—

“Is mairg do ’n galar an gràdh, ge be fàth fa ’n abraim e,
Deacair sgarachdainn r’a phàirt, truagh an càs ’s a bheileam fein,
An gràdh sin thugas gun fhios, o ’s e mo leas gun a luaidh,
Mur faigh mi furtachd tràth, bithidh mo bhlàth gu tana truagh;
Am fear sin do ’n tugas gràdh, is nach faodas ràdh os n-aird,
Da cuiridh mise am buan chioma, domh féin is céud mairg.”

Mu ’n teid mi ni ’s fhaide air m’ aghaidh cha ’n ’eil mi an dùil gur urrainn dhomh ni is freagarraiche a dheanamh na òran molaidh òigfhir air a leannan a chur sios an so mar shamhlachas air an dòigh anns am moladh bàrd a leannan. ’S e chuir gu ’n do thagh mi an t-òran sònraichte so gu ’m bheil e am bheachd-sa, cha ’n e mhàin a’ leigeil ris ghibhtean àrda ’san fhear a rinn e, ach gu ’m bheil e a’ toirt choimeasan a steach, agus sin an cainnt mhilis, a tha fior ghrinn.

(Ri leantuinn).


[TD 24]

[Leabhar VIII. Ceud Mìos a’ Gheamhraidh, 1912. Earrann 2.]

Cha mhisd a’ ghealach na coin a’ bhi ’comhartaich rithe.
Is ann aige-san a’s mò a their, is lugha tha ri ’radh.


Biodh iadsan a bruidhinn ’s bithidh na h-uibhean againne.
A’ chlach nach tig ad rathad cha chuir i ceann a mheòir diot.
Cha bhinn teanga leam-leat,
Cha bhithinn là uat is là agad;
’S cha chagnainn cùl mo chompanaich.


[TD 29]

[Leabhar VIII. Ceud Mìos a’ Gheamhraidh, 1912. Earrann 2.]

Comhairle caraid gun a h-iarruidh, cha d’ fhuair i riamh meas bu choir dhi.
Theab ’s cha d’ rinn, cù a’s miosa ’bha riamh ’san Fheinn.


[TD 31]

[Leabhar VIII. Ceud Mìos a’ Gheamhraidh, 1912. Earrann 2.]

<eng>COMUNN NEWS.<gai>

MEUR CHILL-DALTAN AGUS AN ODH.

Chaidh a mheur so de’n chomunn a stéidheachadh air an ochdamh-la-fichead de’n Lùnasdail, agus ged nach robh an àireamh ach beag bha iad uile làn misneach, a’ creidsinn ann am brìgh an t-sean-fhacail. ’Gu ’r h-ann uidh air ’n uidh a thogar na caisteil.

Chaidh Luchd-dreuchd agus luchd-riaghlaidh a thaghadh, agus gach nì a bha chum math a mheòir mhaoth so, a shocrachadh agus a mhìneachadh. Tha Buill a chomuinn so, gu mór an comain, Mhaighstear MacDhomh’uill, “An sgoil Shamhraidh” air son deagh chuideachadh agus comhairle mhath, anns an dol a mach. Bha coinneamh aig an luchd-riaghlaidh air a choigeamh latha de Shultuine, agus bha e air a shocrachadh leo, gu’m biodh céilidhean air an cumail a h-uile ce’-la-deug, agus gu ’m biodh “ ’ar canain ’s ar ceòl” air an teagasg anns an Tigh-sgoil re a gheamhraidh. Bha a chiad chéilidh air a chumail anns an “Talla-chuimhneachan” air a 14 de Shultuine, ’nuair a bha an t-uasal Cailean Caimbeul na fhear cathrach. Cha robh smid air a ghnathachadh an taobh a stigh de’n Talla ach Gàidhlig.

<eng>TYYNUILT.—A branch of <gai>An Comunn Gaidhealach<eng> has been formed in Taynuilt and the Rev. M. N. Munro is Presideut, assisted by a Committee of management. At the opening meeting, the Rev. Coll Macdonald of Arrochar described the progress of the <gai>Comunn<eng> in the last 20 years.


[TD 35]

[Leabhar VIII. Darna Mìos a’ Gheamhraidh, 1912. Earrann 3.]

Tha caraid amaideach móran na ’s trioblaidaiche na mamhaid aig am bheil gliocas.


’Nuair ’bhios am pobull dall,
Ni ’n gille cam ministear.
Cha’n ith thu e, ’s cha’n òl thu e, ’s cha tig thu beò as aonais (an cadal).


[TD 37]

[Leabhar VIII. Darna Mìos a’ Gheamhraidh, 1912. Earrann 3.]

Tha esan nach toir maitheanas do dhaoin’ eile a’ bristeadh na drochaid air an èiginn da féin dol thairis; oir tha feum aig gach neach air maitheanas.

Sgriobh t’ ainm féin le càirdeas, gradh agus tròcair, air cridheachaibh nam muinntir sin uile ris am bheil do ghnothuch; agus cha di-chuimhnichear thu gu brath.


[TD 38]

[Leabhar VIII. Darna Mìos a’ Gheamhraidh, 1912. Earrann 3.]

ORAIN GHAOIL NAN GAIDHEAL,

LE EACHANN MAC DHUGHAILL.

Fhuair a’ Bheachdaireachd so a’ cheud duais aig Mod 1912.

<eng>(Continued from Page 22).<gai>

Tha òran eile de ’n aon seorsa aig mo laimh an ceart uair, ’se sin “ ’S cianail m’ aigne bho na mhaduinn,” le Uilleam Mac Coinnich do nighean Fhir na Comraich, a tha ma dh’ fhaoidte a’ toirt barr air an fhear a tha mi a’ cur sios, ach leis nach e uile gu léir òran-gaoil a th’ ann ach òran-molaidh (faic Sar Obair, duilleag 433) cha ’n e a thagh mi ged is òran e cho tlachdmhor ’s a tha anns a’ chànain Ghàidhealaich. So an t-òran a dh’ ainmich mi.—

An nochd gur faoin mo chadal dhomh, sior acain na bheil bhuam;
Do chomunn le deadh chaoimhnealachd, dh’ fhag mi o ’n raoir fo ghruaim.
Gur tric mi ann an aisling leat, gach uair da ’n dean mi suain;
Trom-osnach ’nuair a dhùisgeas mi, air bhi a’ t’ ionndrainn bhuam.

Air bhi dhomh ’g ionndrainn suairceis bhuam, ’s tu leagh mo shnuagh ’s mo bhlàth;
Bho rinn do ghaol-sa fuarachadh cha dualach dhomh bhi slàn,
’S ann riut a leiginn m’ uireasbhuidh air ghleus nach cluinneadh càch,
Dh’ fhàg t’aogasg mi cho muladach ’s gur cunnart dhomh am bàs.

Is mór a ta de ghibhtean ort, a ta gun fhios do chàch;
Corp seang gun fheall gun fhalachd ann, gur cas thu mhealladh gràidh.
’S a liughad òigear furanach, a thuilleadh orm-sa ’n sàs,
D’ an tugadh t’ aodan faothachadh, ’s an t-aog ’g an cur gu bàs.

Cha chuireadh gaol gu geilte mi na’m freagradh tu mo ghlòir,
Gur h-e do chòmhradh maighdeanail mo roghainn de gach ceól,
’S gur h-iomadh oidhch’ neo-aoibhneach chum do chaoimhneas mi fo león;
Is bidh mi nochd a’ m’ aonaran a’ smaointeach bean do neoil.

Tha bean do neoil am bràithreachas ri eala bhàn nan spéur;
Gur binne leam bhi mànran riut na clàrsaichean nan téud.
Is tha do thlachd is t’ àillidheachd a’ cur do ghràidh an ceill;
Gur cosmhuil thu ri àilleagan d’ an geilleadh càch gu léir.

Is beairt a chlaoidh mo shochair thu, ’s a shocraich ort mo ghaol;
Is gur e mheudaich tùrsa dhomh, gun thu bhi dhomh mar shaoil.
Sgeul fior a dh’ fheudar aireamh leam, gur leir a bhlàth ’s a’ chaoin;
Gu ’n d’ fhàg gach speis a th’ agam dhuit an nochd mo chadal faoin.

Gu ’n d’ rinn mi Alb’a chuartachadh, bho Chluaidh gu uisge Spé;
Is bean do neoil cha chualas, bu neo-luainiche ’na béus.
Is corrach gorm do shùilean; gur geal ’s gur dlùth do dhéud,
Falt buidhe ’s e ’na chuachaibh ort, ’s a shnuagh air dhreach nan téud.

Thug mise gaol da rìreadh dhuit, ’nuair bha thu d’ nionaig òig;
Is air mo laimh nach dibrinn e air mile punnd de ’n òr:
Ged gheabhainn fein ’na chrùintean e, ’ga chùnntadh dhomh air bord;
Cha treiginn gaol na rìbhinne tha ’n Ile ghlas an fheoir.

Cha ’n ’eil ach na h-ochd ruinn so an Sar Obair nam Bàrd, ach tha tri ruinn eile, a h-aon deug uile gu leir, an leabhar Mhie Ghill’ Iosa. Dh’ fhaodainn còmhla ris na rannan so da rann eile chur sios mar shamhlachas air òran òigmhna a’ moladh a leannain; dh’ fhaodainn mar an ceudna a thoirt fainear an so gur e riamh am fear a shiubhladh garbhlach a’ sealg an fheidh, no òig-fhear donn a dheanadh long a stiù adh a b’ ionmhainn le mnaoi mar leannan. Bha mòran againn mi-fhortanach anns an t-seadh so, ’nuair a thagh sinn ar ciuird, oir co a’ chruinneag a rachadh gu bàrdachd no a dheanadh òran-gaoil do—, ach cha ’n abair mi an còrr. So an da rann air do bheachdaich mi:—

Tha beul an òigfhir mar bhilibh ròsan, ’s a ghuth mar smeòraich no ceòl nan téud,
Da bhlàth-shuil mhìogaich ’na aghaidh mhìn-ghil, mar it’ an fhìreun a mhala réidh,
Fear foinnidh dealbhach a shiubhal garbhlaich, am beul an anamoich ri sealg an fhéidh,
’S e caoidh do chòmhraidh a dh’ fhàg fo bhròn mi, ’s mi bhi gun chòir ort dh’ fhàg trom mo chéum.


[TD 39]

[Leabhar VIII. Darna Mìos a’ Gheamhraidh, 1912. Earrann 3.]

Tha sùil mo rùin-sa gu meallach ciùine, ’s mar dhearcaig dhù-ghuirm fo dhriùchd a’ fàs,
Mar ghréin ag éirigh moch maduinn chéitein tha sealladh m’ éudail gu h-éibhinn tlàth;
Do dhéud geal dìreach fo d’ bhilibh mìn-dhearg, a’m beul na fìrinn bho ’m milse fàilt,
Cha ’n iarraiun sùgradh ach pòg bho d’ chùr-bheul. Co riamh thug sùil ort, ’s a dhiùlt dhuit gràdh?

Anns an òran so a chuir mi sios, “Moladh òigfhir air a leannan,” tha e ag ràdh, “Tha bean do neoil am bràithreachas ri eala bhàn nan speur.” Mar a thubhairt mi mar tha, bha na bàird daonnan a’ coimeas an leannain ris an eala no ris an fhaoilinn, cha b’ iad a mhàin bàird na Gàidhealtachd ach mar an céudna bàird dhùth-channan eile. ’Nuair a mhol an Dùghlasach Anna Laurie thug e an aon choimeas dhi, oir “bha a muineal mar eala” ’na shùil-san mar an céudna. Cha ’n ’eil àireamh air gach òran anns am bheil an coimeas so a’ togail cinn, ach so cuid de na coimeasan air an toirt a òrain an sud ’s an so:—

“Gur gile mo leannan na ’n eala air an t-snàmh.”

“Do sheang shlios fallain mar an eala.”

“Slios mar eal’ air chuantan.”

“Is thu mar eala bhàn-ghil, a bhiodh air lochan fàsail.”

“Do shlios mar fhaoilinn mhara, no mar chanach geal nam beann.”

“Do shlios mar fhaoilinn ri taobh na fairge.”

“Do sheang-chorp sàr-gheal fallain nuadh mar eal’ a’ chuain an spòrsaileachd” agus iomad aon eile.

Cha ’n e mhàin gu ’n robh ògbhean an àm am molaidh air a coimeas ris an eala, ach ghabhadh a’ mhaighdean a thréigeadh a leannan i an t-èun sin mar choimeas d’ a staid aonaranach féin.

“Mar eala bhàn tròm éislinneach, a’ caoidh air lochan sleibhe mi,” tha aon ògbhean a bhristeadh a cridhe ag ràdh.

“Bidh mi tuille gu tùrsach, déurach,
Mar eala bhàn ’s i an déidh a réubadh;
Guileag bàis aic’ air lochan féurach,
Is càch gu léir an déidh a tréigsinn,”

tha an ògbhean a tha a’ caoidh “fear a bhàta” ag ràdh. Tha an rann so a’ gabhail a stigh a’ bheachd gu ’m fàg a companaich an eala ’nuair a leonar i agus gu ’m bi guileag bàis aice leatha féin, gus an toir am bàs faochadh dhi.

Cha b’ urrainn do bhàrd sònraichte coimeas a b’ fhearr fhaotainn d’a leannan a thaobh eireachdais is glòire, na a’ ghrian ag éirigh. “Aotrom mar an samhradh”; “a snuadh air dhreach an t-samhraidh” tha dithis eile ag ràdh, ach “dh’ éisdeadh eunlaith na coille ’nuair a sheinneadh i ceol,” tha an treas fear ag ràdh, no mar a thubhairt ùghdair an òrain ghrinn “Mairi Bhòidheach,”—

“Cha dean eala air slios nam mòr-thonn,
Cha dean smeorach am badan bòidheach,
Cha dean gach inneal ciùil ach crònan,
’Nuair a sheinneas mo Mhairi bhòidheach.”

Tha Eoghan Mac Colla, bàrd tàlantach Loch Fìnne ag ràdh a rithist—

’S binn an seomar ceol nan téud,
’S binn ’san fhàs-choill bàird nan géug;
’S binne na sud uile ’m béul
Bu mhiann leam féin bhi pògadh.

Cha toireadh an samhradh fein barr air leannan a’ bhàird chéudna ’s e caoidh bhi air Galldachd,

“ ’Nuair tha ’n Samhradh is mo chéud run,
A ’stri co ’s grinne dheàrsas
Nis air àiridhean Ghlinn-créran.”

Ach thug MacAmhlaidh céum na b’ fhaide, oir bheireadh a leannan-san bàrr eadhon air na mnathan-sìth, ainmeil g’ an robh iad air ceol.

“Fuaim òrghain na fìdhle,
Ceol toraghain nam piob is nan téud
Cha do sheinneadh an sì-bhruth,
Ceòl is binne na pìoban do chléibh.”

“Bu thrian de m’ lòn do bhriathran beoil, a’ teachd mar cheol á sì-bhruth,” tha Uilleam Mac Coinnich ag ràdh a rithist anns an òran a dh’ ainmich mi mar tha.

Tha e annasach mar a chi sinn na h-aon smuaintean a’ bualadh a stigh an inntinnean nam bàrd, bàird Ghàidhleach is bàird eile, ged a bhiodh iad cho fada bho cheile an da chuid an astar ’s an ùine is nach b’ urrainn còmhradh no co-chomunn a bhi eatorra. Tha Gray, am bàrd Sasunnach ag radh, ged nach ann gun teagamh air a’ ghaol a tha e a’ beachdachadh anns an dàn ionmholta anns am bheil na ruinn—

<eng>“Full many a gem of purest ray serene,
The dark un-fathomed caves of ocean bear”<gai>

agus mar sin air aghaidh, ach grinn g’ am bheil na briathran sin, cha ’n ’eil an t-Urr. Ailein Mac ’Illeathain, a rinn an t-oran “A


[TD 40]

[Leabhar VIII. Darna Mìos a’ Gheamhraidh, 1912. Earrann 3.]

Mhairi aoidheil” fada air deireadh air ’nuair a tha e ag ràdh,—

“Tha séudan luachmhor an grunnd nan cuantan
Nach deach a bhuannachd le luasgadh thonn,
’S tha géugan buadhach ann mu nach cualas
Bbo luchd nan duanag is uallach fonn.”

(Ri leantuinn).


[TD 49]

[Leabhar VIII. Mìos deireannach a’ Gheamhraidh, 1913. Earrann 4.]

A’ BHLIADHN’ UR

Bliadhna mhath ùr agus móran diù—’s iomadh bial o ’n do thuit an dòigh-labhairt chumanta seo air a’ cheud latha de bhliadhn’ eile. Le gach deagh dhùrachd tha ’n Deo-Greine a’ tairgse ’cheart fhuran d’a luchd-leughaidh, agus do gach Gaidheal anns gach cearn de ’n talamh. Tha clach-mhìle eile, mar gu ’m b’ eadh, air dol seachad, agus tha ’ghrian air éirigh air bliadhn’ ùir. ’S e ar guidhe, matà, gu ’m bith gach soirbheachadh agus sealbh a’ leantuinn ar càirdean Gaidhealach anns gach ceum. Mar a tha ’sean-fhacal ag ràdh, “tha smùdan fhéin an ceann gach fòid,” agus is cinnteach nach amhairc cuid de ’r càirdean air a’ bhliadhna ’chaidh seachad ach le dubhachas bròin agus sùilean deurach, ’nuair a smaoinicheas iad air sgaradh bàis, no a’ bhuille a bhuail a’ bhochdainn air dorus na fàrdaich. Ach cha bhuin e dhuinne a bhi ’briseadh a steach air a’ bhalla dhìomhair a tha a’ cuartachadh teaghlaichean an doilgheis. Tha ’n t-ionad sin coisrigte. “Is aithne do chridhe duine searbhas ’anama; agus ’na aoibhneas cha bhi comh-roinn aig coigreach.”

Ann a bhi a’ gabhail beachd air a’ chall a thachair do ’n Chomunn leis a’ bhàs air a’ bhliadhna ’chaidh seachad, chuimhnichimaid air Mgr. Donnchadh Mac Ille Ruaidh fear deasachaidh an Deo-Greine, deagh sgoileir Gàidhlig, fior Ghaidheal, dìleas do ’n Chomunn, agus làn de ’n uaisleachd a tha a’ comharrachadh Gaidheal cothromach, gu ’n ghamhlas no tnù ’na ghnè. Tha e aig fois. Tha dithis shònruichte air falbh gu ’m fois shìorruidh, agus tha litreachas nan Gaidheal an deigh buille ghoirt fhaotainn. Cha mhaireann an t-Olla Seoras Mac Eanruig, sgoileir àrd ann an eòlas-chainntean a tha soilleireachadh freumhan na Gàidhlig. Shiubhail e am meadhon a làithean ann a lànachd a neirt, agus bu mhór an call. Ge b’ àrd a dhreuchd b’fhada bhuaithsan stràic no uaibhreas. Thriall mar an ceudna an t-Olla Alasdair Mac’Ille Mhìcheil, ar Fear-Mìniche, mar a ghoir Coinneach Macleoid deas e. Lùb esan do ’n Eug mar mheas cùbhraidh abaich, air a chrùnadh le urram agus làithean, ach ged do chaidh atharrachadh, bith ainm co-mhaireann ri litreachas nan Gaidheal, chan ann a mhàin air son na shàbhail e a dhol a dhì de bheul-aithris nan sean Ghaidheal agus a dh’ fhàg e sgriobhte mar dhìleab aig a luchd dùthcha, ach air son an gnè breithneachaidh a dh’ fhoillsich e a chum am brìgh agus an seadh a thuigsinn. Cha robh neach ’na latha aig an robh an dòigh dhìomhair sin a thàladh o shean daoine nithean nach aidicheadh iad do na h-uile fear. Bha e cho làn de thlus agus de bhàigh ’s nach b’ urrainn iad a


[TD 50]

[Leabhar VIII. Mìos deireannach a’ Gheamhraidh, 1913. Earrann 4.]

chleith air. Ge bith a chuid de ’r litreachas a theid fhathast fodha ann an ionad na di-chuimhne, mairidh <eng>“Carmina Gadelica.”<gai>

Tha An Comunn a’dol air adhart o neart gu neart. Tha ’fhreumhan a’greimachadh na ’s treise mar a tha na bliadhnachan a’dol seachad, agus tha a mheanglanan a’sgaoileadh na’s farsuing air feadh na Tìr. Tha ’chuid a bha meagh-bhlàth roimhe seo, a nis air fàs teth agus càirdeal. Tha na Mòid a’ fàs na’s taitneiche ann an sùilean an t-sluaigh—Gaidheil is Goill. ’S cinnteach gu ’r e ’n Ceòl ’tha ’gan tarruing. Ge grinn agus taitneach-Ceòl, na deanar dearmad air litreachas. A’ bheil ar litreachas a’ dol am meud—se sin, a chuid dhi air a’ bheil coslas maireannach? A’ bheil i a’ cumail céum ri ar Ceòl? Tha amharus againn nach ’eil; gu h’ àraidh rosg-sgriobhadh. Ged a tha comharraidhean ann nach h-urrainn a bhi ’g àicheadh, cha ’n e a mhàin am measg Ghaidheil na h-Alba, ach mar an ceudna ann an Tìrean thall air fairge, gu ’m bheil a’ Ghàidhlig air an t-slighe ’tha ga treòrachadh gu ’h-àite dligheil fhéin, tha móran ri ’dheanamh fhathast ma ’s teid a litreachas a thogail gus an inbhe a tha i ’toilltinn. ’N do mhùch an saoghal le shaoghaltach mac-meanmna a’ Ghaidheil? Mar a thuirt Wordsworth, <eng>“The world is too much with us” etc<gai>. Nach mithich dhuinn dùsgadh?

Tha móran de luchd-leughaidh an Deo-Greine ealanta ann an Gáidhlig, agus bhitheamaid ro thoilichte rud-eiginn bhuatha an drasda ’s a rithis a chum cuideachadh a’ mhiosachain seo. Tha sinn fo fhiachan do ar càirdean a chuidich sinn o ’n ghabh sinn an Deo-Greine fo chùram, agus gu sònruichte do ’n fheadhainn a lion an Aireamh dhubailte le sgriobhaidhean luachmhor a’ s t-fhoghar so chaidh. ’S e sgriobhadairean de gach seòrs’ is beachd, a ni ar miosachan tarbhach agus taitneach ann an sùilean an t-sluaigh. Tha móran feum air tuilleadh de rùrachd am measg na nithean a bhuineas do na Gaidheil, agus a chuireadh soilleireachadh úr air an dòigh ’s air an cleachdaidhean, agus mar an ceudna air na ceistean a tha ’luasgadh inntinnean Ghaidheil ar là. A rithis, bliadhna mhath úr dhuibh uile, agus móran sonais. Mar a tha am Bard Sgitheanach Niall Macleoid a’seinn:—

“Saoghal fada maoin is cliù,
D’ ar luchd-dùthcha bhos is thall;
Dòirteadh beannachdan mar dhriùchd,
Gach bliadhn’-ùr ’thig air an ceann;
Ged a sgaradh sinn ri luaths,
Bi ar càirdean buan ’s gach àm;
’S òlaidh sinn le caithream chruaidh,
Làn na cuaich air Tìr nam Beann.”

Eaglais nan Seann Ghaidheal.

Air a mhios a chaidh thug an t-Urr. Iain Mac Aoidh, a bha o chionn ghoirid na mhinistir ann an Crombagh, ach a tha nis a chomhnuidh ann an Inbhir-nis, seachad cóig òraidean ann an Duneideann agus b’ e stéidh-theagaisg a’ cheud té “Eaglais Chalum Chille.” Anns a cheud dol am mach thug e iomradh air a’ bhonn air an do stéidhich daoine dealasach a’ bharail gu ’n robh beagan de ’n t-soisgeul air a theagasg am measg nan Cruithneach ’nuair a bha ceann a deas Bhreatainn fo smachd nan Romanach. Ach cha ’n ’eil dearbhadh idir againn gu ’n robh eolas air Ainm Chriosd ri aithneachadh ann an dùthaich nan Cruithneach mu Thuath roimh’ n àm a thog an Naomh Ninian Tigh-Mhanach aig Whithorn (400, A.D.). Tha fuigheall fhathast de na aitreimh Naomha a bha air an coisrigeadh do Ninian ri fhaicinn an cearnan àraidh de dh’ Alba. Thatar a’ deanamh am mach gu’m b’e teachdairean Eireannach a ghiùlain eòlas an t-soisgeul gus na h-Eileanan an Iar, mu ’n do thuinich Calum Cille, agus a luchd-leanmhuinn, ann an I (563, A.D.). An deigh cunntas gearr a thoirt air obair naomh Chalum Chille labhair e beagan mu’n choinneimh ainmeil a bha cruinn ann a Whitby ’nuair a bha na Manaich an amhaichean a cheile (mar a theirear) a’ connsachadh gu searbh mu ’n mhodh ’bu choir A’ Chàisg a chumail. Rinn na thachair ás deigh seo na Ceiltich ro fhaicilleach a chum a bhi ’dion nòsan, is cleachdaidhean, is teagasgan na h-Eaglais aca fhéin. Ach thainig là gàbhaidh orra. Cha ’n ’eil cunntas ann an eachdraidh Alba idir cho uamhasach ris an leir-sgrios a thachair do na h-uile aitreabh naomh a chaidh a thogail anns na h-eileanan an Iar agus Tìr-Mór. Ré cheithir cheud bliadhna bha lamh-an-uachdar aig a’ chainnt Lochlannaich air feadh Leodhais agus an eilean Sgitheanaich cuide ri ceàrnan àraidh deas orra. Ach chaidh an ruidhtearachd agus an caithream a bha co-cheangailte ri aoradh Odin, Thor, agus Freya bun os cionn air feadh nan Eileanan, ’nuair a thainig an creideamh Criosduidh nam measg. Thug an t-òraideach beachd gu ’n


[TD 51]

[Leabhar VIII. Mìos deireannach a’ Gheamhraidh, 1913. Earrann 4.]

robh fàillinnean sònruichte air a mhodh air an do dhealbh Calum Cille nam meadhonan a chum a bhi a’ craobh-sgaoileadh an t-soisgeil. Na ’n robh e air an dealbh air mhodh an Tionmaidh Nuaidh, bhiodh an toradh a shruth o ’n obair na bu tairbheartaiche agus na bu bhuan. Tha e coltach nach robh bonn-aontaichte eadar na Manaich a bha os cionn nan abaidean, oir cha do chuireadh coinneamh-chomhairle, no nadur do dh’ àrd sheanadh air chois a chum barail no toil na h-eaglais a thaisbeanadh. Ach a dh’ aindeoin sin thigeadh e dhuinn aideachadh gu ’r h-ann o Eaglais I a fhuair Gaidheil nan eileanan agus Tìr Mór na bha de dh’ eòlas aca air a chreidimh Chriosduidh re chóig cheud bliadhna. Rinn na Teachdairean soilleir daibh na bha féumail a chum Slàinte, oir bha an aidmheil, agus riaghailt-shuidhichte an caithe-beatha, air a tharruing o ’n Bhìobull.

Anns an ath òraid thug Mgr. Mac Aoidh cunntas air staid na h-eaglais ’nuair a bha Maol-Chalum a’ Chinn Mhóir a’ rioghachadh, agus an cuideachadh a fhuair an creideamh Criosduidh o’n Bhan-Righ Mairearad—rinn an Eaglais i ás deigh seo ’na Naomh. ’S ann o eachdraidh beatha na Ban Righ ainmeil seo a thatar a’ faighinn am fiosrachadh is luachmhoire mu chor Eaglais an àm ud—an t-aona linn deug. Thionail i gu coinneamh na buill bu chomharraichte de ’n Eaglais Ghàidhlig a chum a bhi ’reiteachadh na nithean a bha ’bacadh comh-chòrdalachd ri Eaglais Mhóir na h-Iar. Cha thuigeadh an Bhan-Righ Gàidhlig, agus b’fheudar an Righ a roghnachadh ’na eadar-Theangair.

[Aig an àm ’s e a Ghàidhlig a bhatar a’ cleachdadh aig Cùirt an Righ, agus ge bith an cuideachadh a rinn a’ Bhan-Righ choir a thaobh a’ chreidimh a bha cho faisg air a cridhe, cha robh i fàbharach idir do ’n Ghàidhlig, ’s bha bhuil air. Tha eachdraidh a’ fagail air na boireannaich gu ’r h-iomadh cuilbheart a thàrmaich iad a thaobh riaghladh rioghachdan, agus gu ’n taisich iad na Fir le ’n teòmachd. ’Se Ban Sacsonnach a bha ’n a Mairearad, dìleas do Rian an t-Sacsonnaich, daimheil ri ’cairdean fhéin do ’n d’ rinn i na b’ urrainn dhi, ach air cosdas Alba. Gheill an Righ ri a cainnt thlàth, air chor agus gu ’n d’ rinn iad an rathad réidh airson an Rian Gaidhealach a thilgeadh bun os cionn. Co dhiù ’bu chrioch dhe seo, math Alba ar làth-ne, no nach b’e, cha ’n ’eil sinn a’ dol a rannsachadh. “Tha da thaobh air a’ Mhaoil.”]

Ghleidheadh Eaglais Alba an àm ud anns an dóigh a fhuair i o Chalum Cille, agus cha robh i air a sgaradh le eas-aontachd o’n bhonn air an deach a suidheachadh, ni mo bha a buill ’n am baoth-chreidmheich. Bha i ionann ri Eaglais I gun amharus. Thuirt an t-òraideach beagan mu na <eng>“Culdees,”<gai> agus thug e iomradh mar a chomhdaich Eaglais na Roimhe an Tìr air fad, o Dhun Chaillinn gu ceann a Tuath Alba. Thogadh tighean mhanachan, Ard Eaglaisean, agus cuide ri sin tighean eiridneachaidh agus ionadan air son aoidheachd. Bha seo ro fheumail do na bochdan. Fhuair an Eaglais a nis tiodhlacan mór de dh’ fhearann, agus dh-fhàs na h-Ard Shagartan cho uaibhreach ’s cho mór-chuiseach ionnas gu ’n d’ thug iad bàrr air na Morairean fhein. [Tha ’n Sgriobtur ag innseadh dhuinn “an uair a dh’ fhàs Iesùrum reamhar bhreab e]. Air son sin, ged do fhuair Eaglais na Linn ud a leithid de mhaoin a bhuneachadh oirre, agus ged do bha i air a cur an ordugh cho comhlionta, thainig cùl-sleamhnachadh cho mór oirre ’s gu ’n do thuit i o chion mothachaidh gu marbhantachd Spioradail.

Thoir aire. ’S e ar barail féin a th’anns na bheil air a chuartachadh le crò-uilinneach, mar seo [ ].


[TD 52]

[Leabhar VIII. Mìos deireannach a’ Gheamhraidh, 1913. Earrann 4.]

’S mairg a shìneadh lamh na h-airce do chridhe na circe.


[TD 62]

[Leabhar VIII. Mìos deireannach a’ Gheamhraidh, 1913. Earrann 4.]

<eng>COMUNN NEWS.

<gai>COMUNN GAIDHEALACH AN OBAIN—<eng>At the opening Ceilidh of the Oban Branch of <gai>An Comunn Gaidhealach<gai>, the Rev. Dugald Macdonald, Ballachulish, delivered a Gaelic lecture on “Old Highland Customs.” He said:—

<gai>“Labhraidh mi ribh airson beagan ùine mu na seana chleachdaidhean Gaidhealach a tha nise, mo thruaighe! a’ dol air di-chuimhn’. Cha ’n ’eil daoin’ a nise a’ dol gu àiridh leis a’ chrodh an deireadh an Earraich. Tha na bothain àiridh fàs, ’s cha ’n ’eil naigheachd ’ga innseadh mu ghlaistig no mu ghruagaich. Cha chluinnear ceòl aig na sithichean anns na h-uamhaibh, ’s cha ’n ’eil daoine-beaga a’ tighinn a mach a dhannsadh oidhche Shamhna no Nollaig. Chuala sibh uile an sgeul mu Choire Na Sithe, mar a ghabh an saighdear eagal ’nuair a chual e ’n ceòl san uamha. Bha e cinnteach gur e na daoine-sithe a bh’ann gus an tug a chompanach air dol a stigh, agus ’s gann a bha e ’creidsinn a shúilean ’nuair a chunnaic a Iain Mòr nan Creag a’ cluich gu sùrdail air dá thruimb Abraich. Tha so a’ leigeil fhaicinn cia cho faoin an ni o’ n éirich seanachas dùthcha mu ni tha iad gnàthaichte ’chreidsinn. Na ’n tachradh tuiteamas do dhuinc no do bheathach ’s ann air na sithichean a rachadh fhàgail. Bha na h uiread de sheórsachan leighis aca airson nan tinneasan sin. B’ann diubh sin:—

“Bainne cìch circe,
Ann an adharc muice
’S ite’ cait ga shuathadh ris.”

’S iomadh sgeula déistinneach a chuala sinn mu na h-ámannan anns an robh daoine a’ togail creiche. Nach b’ uamhasach an cath a chuireadh ann an Gleann Liobhainn ’nuair a chuir Iain Dubh as do na Siosalaich gu leir ach am piobaire a mhain! Agus thig crith air ar feòil ’nuair a dh’ aithrisear dhuinn mar a rinn Mac an t-Sagairt air a’ Mhugach Mhòr.

Cha chluinnear an diugh daoine bochda ’bhi dol air faoighe Nollaig’. Thachair anns a’ bhliadhna 1543 ann an ceud mhios a’ gheamhraidh gu ’n d’ fhalbh ochd fir dheug do mhuinntir Ghlinn Comhann air turus faoighe. Chaidh iad nan tri buidhnean agus dh’ aontaich iad mu ’n àite anns an coinnicheadh iad a rìs leis na chruinnicheadh iad. ’S ann mar sin a bha Chuir na daoine an cuairt agus choinnich iad mar a gheall iad. Thòisich iad air roinn na creiche, agus fhuair iad air aghaidh gu math gus an robh an cùl càise ri roinn. Bha fear ag radh gur anns an roinn aige-san bu chòr an cùl càise a bhi, agus fear eile gur ann na roinn-san bu chòr dha bhith, gus an deachaidh na fir am mach air a cheile, agus o bhriathran thainig iad gu buillean, gus fadheóidh nach robh mac màthar ann a b’ urrainn an sgeul a thoirt dachaidh. ’Nuair a thugadh dùil nach tilleadh iad, chaidheas air an tóir agus fhuaradh iad nan sìneadh ri taobh ùillt ris an abrar gus an latha ’n diugh “Lochan na Fala.” ’S ann uaithe so a dh’ éirich am focal, “Bidh tuilleadh uime na bha mu ’n chùl chàise.”

CEANNLOCHLUICHART.—Choinnich a mheur so de ’n Chomunn Ghaidhealach air an fhicheadamh latha de ’n cheud mhios a’ gheamraidh anns an Tigh-sgoil. Thòisich an seisean le ceilidh. Bha an Ceann-suidhe, an t-Urr. Iain Mac-Neachdainn, anns a chathair. Bha àireamh mhath sluagh an láthair, agus chaidh oidhche thaitneach a chur seachad, agus aig a cho-dhunadh thuirt Fear-na-Cathrach, gu ’m bitheadh e iomhchaidh do na h-uile ’bha air taobh na Gaidhlig a ehumail beò, gu ’m bitheadh sean agus òg ’ga labhairt gu tric, gu h-àraidh an òigridh.

<eng>PLOCKTON.—At the opening meeting of this branch, the Rev. N. C. Macdonald gave a Gaelic lecture on <gai>“Blar Allt a’ Bhonnaich.”<eng> A Gaelic Class has been started by Miss Macdonald.

APPIN.—At the first meeting, the Rev. D. Macdonald, Strontian, gave a Gaelic address on “The Beauty and Worth of the Gaelic Language” to an appreciative audience. More members were enrolled.

LOCHABER BRANCH.—The Masonic Hall was filled at the opening Ceilidh of this branch. The chairman, Mr. P. MacLennan, stated that the School Board of Fort-William was sympathetic in giving increased facilities for the teaching of Gaelic in the Public School. The Rev. A. Shaw gave an interesting lecture on the “Evil Eye,” in Gaelic.

MALLAIG.—This branch is showing signs of prosperity. At its last meeting at which the Rev. M. S. Maclean presided, an attractive Ceilidh programme was carried through.

CORRECTION.—In the short account given in our last issue of the Ardvasar Branch, the name of Lady Macdonald of the Isles was inadvertently put down as Hon. President instead of Lady Macdonald, Armadale Castle.


[TD 65]

[Leabhar VIII. Ceud mìos an Earraich, 1913. Earrann 5.]

AN COMUNN GAIDHEALACH.

EARAIL DO BHUILL A’ CHOMUINN.

A Luchd-Dùthcha,

Tha Buidheann a’ Chraobh-sgaoilidh a’ cur fàilte na teòghalachd oirbh, is ag earbsadh gu ’m bi fàs is feart ’n ur saothair re a’ gheamhraidh so. Is aobhar gàirdeachais dhuinn meud bhur saothrach anns na làithean a dh’ fhalbh, is tha sinn làn-chinnteach nach ann an taisead ach am braisead a bhios ’ur n-oidhirpean a’ dol. Anns a’ Ghaidhealtachd, an uair a thig òganach gu ìreachd duine, is e their càch ris, “Gu ’m meal thu t’ aois, gu ’n cùm thu t’ òige!” is gu ’m b’ ann mar sin a bhitheadh e a thaobh a’ Chomuinn—lùth na h-òige anns a’ chnaimh, ciall na h-aoise anns a’ cheann, dualchas a’ Ghaidheil, sean no òg da, anns a’ chridhe.

A luchd-dùthcha, tha ceithir mìle Gaidheal ceangailte ris a’ Chomunn a nis; is ma ni gach aon, air lughad a chothroim, a dhleasdanas, no eadhon bloigh de a dhleasdanas, theid an gnìomh gun teagamh thar a’ bhruadar. Nach bu bhochd an nì na ’m faodadh ar sliochd, tri chiad bliadhna an déigh so, a ràdh: “Tri chiad bliadhna roimhe so, bhòidich ceithir mìle Gaidheal an cànain a chumail beò, is anns a’ cheart àm bha iomadh fichead mìle de luchd-Gaidhlige an Albainn, is a dh’ aindeoin sin, leig iad an teine as.” Gu ’m bu fada uainn an smal! Cha ’n uallach a’ Ghaidhlig r’ a thilgeadh dhinn, ach cul-taice r’ a chumail teann. Ma ’s cudthrom air a’ Ghaidheal a chànain, is cudthrom air pòr na talmhuinn a’ ghrian; is b’ ionnan, an iomadh dòigh, an dà nì, dìth gréine do ’n phòr is dìth Gaidhlige do ’n Ghaidheal. Ach, a luchd-dùthcha, ged tha fios is cinnt againn gu ’m bheil an t-anabarr bàigh agaibh ri bhur cànain, cha leòir sin idir mur ’eil an gnìomh a reir na dùrachd. Nochdadh bàigh e fhein anns a’ ghuth, anns an laimh, anns a’ chois. Di-Domhnuich, coisicheadh bàigh gus an t-searmoin Ghaidhlig; re na seachduine, gabhadh bàigh gach cothrom a gheibh air a’ Ghaidhlig a bhruidhinn is a leughadh; is ann an cùisean na sgìreachd taghadh bàigh luchd-riaghlaidh a bheir a h-àite fein do ’n Ghaidhlig an sgoil is an coinneamh. Mur feuch bàigh ris na nithe sin a dheanamh, cha ’n ’eil eadar e is naimhdeas ach lìon an damhain-allaidh.

Tha cuid agaibh, a luchd-dùthcha, agus is e bhur gearan gu’m bheil na fìor-Ghaidheil tearc ’n ur sgìreachd, cho tearc is gu ’m faod sibh a ràdh: “Ciamar a sheinneas


[TD 66]

[Leabhar VIII. Ceud mìos an Earraich, 1913. Earrann 5.]

sinn òran ar dùthcha ann an tìr choimhich!” Ràinig is ruigidh an osnadh sin cluas a’ Chomuinn. Ach creidibh so, gu ’m bheil tomhas mór de ’n fharmad ’n ar truas. Is e meud na deuchainne meud na h-urraim Is ma chuireas sibhse ceum làidir is cridhe aotrom ris a’ gharbh, tha sibh a’ cur Ghaidheal eile gu nàire is gu luaths air an réidh. Co-dhiu, air lughad bhur n-àireimh, na leigibh dhìbh a bhi cruinneachadh an ceann a cheile an dràsd is a rithist, a chumail an teine beò, is a chur tuilleadh blàiths anns a’ chridhe. A co-chomunn thig co-sheasmhachd; a co-sheasmhachd thig aiseirigh ar sluaigh is ar cànaine. Os cionn gach nì, dh’ iarramaid oirbh, o dhoimhneachd ar cridhe, a’ Ghaidhlig a chleachdadh anns an dachaidh. Freumhaichibh anns an fhuil òig an smuain so: gu’m bheil ar n-uaisle snaimte ris a’ Ghaidhlig; an Gaidheal aig nach ’eil i, gur coigreach e ’na dhùthaich fein; an Gaidheal a ni tàir oirre, gu ’m bheil e toirt maslaidh air fhein is air a dhaoine nach toir eadhon an cuilean air a mhadraidh.

Tha cuid eile agaibh, a luchd-dùthcha, is theagamh gu ’m bheil sibh anns a’ bheachd, a chionn nach cluinnear an diugh ach Gaidhlig anns an sgìreachd, gur dìomhain, mar sin, a bhi gleac as leth nì nach ’eil idir, a reir coslais, ann an cunnart. Bha sgìreachdan eile anns a’ cheart bheachd ciad bliadhna roimhe so, ach gu bog balbh shnàig an cunnart a steach, is cian mus robh luchd na Gaidhlige ’n an earalas, bha an cànain ri uchd bàis. Cha ’n ’eil sgìreachd air Tir-mór an diugh, cha’n ’eil eilean anns a’ Chuan an Iar, mu ’n urrainnear a radh le fìrinn gu ’m bheil an dorus dùinte an aodann a’ chunnairt. Is gann gu ’m bheil clachan anns an seas an t-each-iaruinn, no caladh anns am buail na soithichean-smùide, anns nach ’eil an cunnart an dà chuid a’ togail a ghutha is a’ sìneadh a cheuma. Dh’ iarramaid oirbh, mata, an dorus a ghrad-dhùnadh—cha ’n ann an aghaidh nan coigreach, no an aghaidh an cuid innleachd, ach an aghaidh a’ chunnairt a ta tighinn ’n an lorg. Ma ’s duine duine, is righ e ’na thigh fein; ma ’s duine an Gaidheal, is righ e ’na dhùthaich fein. Faodaidh neach cuid na h-oidhche thoirt do choigreach, is iomadh nì fhoghlum uaithe, gun an tigh a sparradh air ’n a shaor-thiodhlac; is faodaidh an Gaidheal uile-shochairean na Beurla shealbhachadh gun aon lide de ’n chainnt mhàthaireil a chall. Is a thuilleadh air sin, a luchd-dùthcha, cunnart ann no as, fhad ’s a ta òigridh ’n ar dùthaich nach urrainn an cànain fein a leughadh, gun ghuth air a sgrìobhadh, nach ’eil dleasdanas anns a’ mhasladh sin do gach aon againn? Cha ’n ’eil leanaban, an aois sgoile, air fòid na Gaidhealtachd an diugh, nach rachadh anns an dearg rughadh, na ’m b’ fheudar da aideachadh nach b’ urrainn da a’ Bheurla aon chuid a’ leughadh no a’ sgrìobhadh. Gus am bi an rughadh, mata, ceart cho dearg anns a’ ghruaidh òig, ma their sinn Gaidhlig an àite Beurla, gus a sin cha bhi sinn lan-riaraichte.

A luchd-dùthcha, cha ’n ann le uaill a ta sinn ’g a ràdh, ach cha sgìthich, cha ghéill sinn, anns an aobhar a ghabh sinn os laimh. Tha sinn a’ meas, ma dh’ fhalbhas ar cànain, nach ann ’n a h-aonar, ach le sreath ’na déigh de na nithe sin as caomh leinn. Tha aon tigh anns a’ chlachan as gràin leis na coimhearsnaich. Bha uair da is b’ e cagailt na dùthcha, ach an diugh tha e fuaraidh fàs, gun ghàire, gun teine, is grìs na h-oidhche ’n a mhaoile. B’ e an tigh ud dearbh-shamhailt na Gaidhealtachd, is a cànain fo ’n fhòid. A’ creidsinn an ni a ta sinn a’ creidsinn, mata, is an-aoibhinn duinn mur dean sinn an spàirn as cruaidhe as urrainn do fhuil is do fheòil a dheanamh, chum an nì sin a chumail o thachairt nach còir gu ’n tachradh. C. M.


Am fear a theid do ’n tigh mhór gun ghnothach, gheibh e gnothach as.

C‘ ar son ’tha coltas socharach air an uaireadair? Tha e ’n còmhnuidh a’ cumail a làmhan air ’aodann.


[TD 81]

[Leabhar VIII. Mios Meadhonach an Earraich, 1913. Earrann 6.]

SGIURSADH AN TURCAICH.

’S i ’n Ear an Ear, ’s i ’n Iar an Iar, ’s cha tig iad gu cheile gu sior. ’S an mar seo ’tha Kipling, am bàrd Sasunnach, a’ cur sios, agus is mór a tha fillte ’s an bheachd. Tha e cho neo-chomasach gnè, agus dòighean, is mothachadh, chinnich na h-Airde-n-Ear fhighe an gnàths, is aigne, na h-Airde-n-Iar, ’s a tha e ola a mheasgachadh ri uisge. Cha do tharruing iad r’a cheile riamh, ’s cha tarruing fhad ’s a bhios an dara creideamh cho calg-dhìreach an aghaidh a’ chreidimh eile. Cha robh gnothach aig an Turcach a bhi riamh ’san Roinn-Eòrpa, agus ged a fhuair e ann le cumhachd a’ chlaidheimh cha ruig e leas a nis a bhi ’meas na eucoir ma ’sgiùrsas an cumhachd ceudna e a dh’ ionnsuidh an imir air ’n do fhàs e. ’S iomadh Gaidheal bochd a dhòirt fhuil air son an Turcach a shàbhaladh o laimh nan Rusianich ann an cogadh a’ Chrimea, agus ma fhuair na Reisimeidean Gaidhealach urram chomharraichte air son an treubhantais ud a choisinn cliù na h-Eòrpa—an t-saoghail dh’ fhaodamaid a ràdh—phàigh iad gu goirt air a shon. ’S an àm ud bha clàr-dhealbh na Roinn-Eòrpa (mar a tha e ’n diugh) mar gu ’m b’e clar-Feòirne, air an robh righrean is luchd-riaghlaidh a’ cluich ’chum an dùthchannan fhein àite inbheach fhaotainn, agus nach biodh barrachd cothrom aig aon chinneach air cinnich eile. Cha ’n ’eil e soirbh a’ mheidh a chumail cothromach ’nuair a tha glòir-mhiann righrean ’ga luchdachadh. ’Nuair a bheir sinn fainear an t-ullachadh ’tha gach cinneach a’ deanamh am meudachadh am feachdan, a’ géurachadh an claidhmhnean, ’s a’ togail shoithichean-cogaidh, a chosdas mìltean thar mhìltean de dh’ airgead a dheanadh a leithid de dh’-fheum a chum leasachaidh math an t-sluaigh, co-éignichidh e sinn a bhi foighneachd, gu dè idir a rinn oilean, is diadhachd, is creideamh dhuinn, ge mór a tha iad air an sgaoileadh am measg nan cinneach as cumhachdaiche ’s an Roinn Eòrpa? Cha ’n ’eil ach beag coltais air coimhlionadh na sean fhàidheadaireachd, “Buailidh iad an claid-mhnean gu coltair, agus an sleaghan gu corranaibh-sgathaidhe” ’S ann a tha mar gu ’m biodh an saoghal a’ dol bun os cionn, no mar gn ’m biodh a’ chuibhle a’ tionndadh air ais gus na lìnntean dorcha.

Chìtear ’s na paipeirean-naigheachd gu ’n do chaill na Turcaich a chuid is motha de ’n tìr—cha chan sinn de ’n dùthaich, oir cha robh còir-dùthcha ac oirre riamh—agus gu ’n deach an cur an cur mu chuairt Chonstantinople ge b’ oil leo. Bha ’n Turcach righinn,


[TD 82]

[Leabhar VIII. Mios Meadhonach an Earraich, 1913. Earrann 6.]

carach, mar a bha e riamh, ach ’nuair a ghabhas e ’stigh gu ’m bheil rud an dàn—<eng>Kismet<gai>—strìochdaidh e. Cha deach aig air cumhachdan na Roinn-Eòrpa a chur an aghaidh a cheile, mar bu mhian leis, oir cha bhiodh e idir cothromach gu ’n cailleadh na Bulgarianaich na bhuinig iad le faobhar a’ chlaidheamh aig blàir cho fuilteach ’s a chaidh a chur o chionn fhada. Ach tha na Priomh-chumhachdan (mar a theirear) còirdte mu ’n dòigh a bu chòr gnothaichean a’ rèiteachadh eadar an Tuirc agus Bulgaria, ’s a’ Ghréig, agus na Stàtan eile. Cha bhiodh neach duilich ged a ghabhadh an Turcach imrich thar a’ Bhosporus, agus ged a’ stiùireadh e air an tìr o ’n d’ thainig e o thùs. Co-cheangailte ri ’riaghladh ’s an Roinn-Eòrpa, cha robh ach an-iochd, aintighearnas agus neo-thruacantas. Ciamar a gheibhte dad a dh’ fheobhas o leithid seo a shuidheachadh? An urrainn an t-Etiòpach a chraicionn a mhùthadh?

Thugamaid cunntas goirid air mar a fhuair an Turcach a steach do ’n Roinn-Eòrpa an toiseach. Tha móran a gabhail tlachd ann a bhi ’leughadh eachdraidh an dùthcha fhéin, ach ann an cumantas cha teid iad na ’s fhaide na sin. A nis, is mór am fiosrachadh, agus an leudachadh inntinn ’tha sruthadh o bhi beachdachadh air na thachair an eachdraidh chinnich eile an t-saoghail. Tha am fear nach ruig seo, neo-uidheamaichte ann an cumhachd breithneachaidh mu thimchioll nithean a’ luaisg cuid de cheàrnan de ’n t-saoghal gu rùn math, no dona. Tha e mar gu ’m biodh e an cùil; am barail gur h-e ’n ceàrn ’s an do thogadh e féin an aon chèarn taghta de ’n Chruinne. Gheibh sinn solus mu shuidheachadh an Turcaich an dràsda, o bhi ’meòrachadh air eachdraidh na Roinn-Eòrpa. Tha ’sgiathan air am bearradh, agus ma ghearras e iteag a rithist, cumadh e ’shùil ri Asia, oir is rud e ’n aghaidh nàduir gu ’m biodh còrdadh eadar a’ Chrois, (suaicheantas a’ chreidimh Chriosduidh), agus an Leth-Chearcall (suaicheantas nam Moslemaich).

’Nuair a bheir sinn fainear staid nan dùthchannan móra tuath, deas, agus an Ear, air a mhuir mhóir ris an can sinn, Mediterranean, chi sinn gu ’m bheil na Tìrean Euròpeanach (a’ mhór chuid co-dhiùbh), fada na ’s fhaide air aghart am beusachd agus deagh riaghailt, na tha na tìrean deas agus an ear air a’ mhuir mhóir. Cha ’n ’eil againn air taobh Africa de ’n mhuir ach créutairean allmhara, neo-oileanta. Ach ma dh’ amhairceas sinn air ais cóig cheud bliadhna, gheibh sinn am mach o eachdraidh, gur ’than timchioll na mara seo a chinnich agus a thionail an gliocas, an t-oilean, an t-eòlas agus a’ mhalairt a b’ àirde air an talamh ’san àm ud: Cionnap a thachair e matà gu’n d’ thainig lom-sgrios air oirthirean Africa, ’s nach fhaic sinn ach làrach, sgapte an sud ’s an seo, de mhórachd agus òirdheirceis na Ròimhe, agus gu ’m bheil Anatolia agus Syria a sior dhol air ais o chionn cheudan bliadhna, ach an Rionn-Eòrpa a’ dol air aghart o chéum gu céum (mall mar a thà e), ann an slighe na saorsa? Ma bheachdaicheas sinn air clàr-dhealbh nan ceàrnan ud, mar a bha iad ’s na seann linntean, chi sinn gur ’than mu ’n cuairt do ’n mhuir mhóir a thachair na nithean is cudthromaiche, a thaobh a’ bhuil a shruth uatha, a bhuineas do dh’-eachdraidh an t-saoghail—nithean a tha ’giulain toraidh na ’r la fhìn. Smaoinich air an Eiphit, a’ Ghréig, Syria, an Eadailt. Dè ’thainig mu ’n cuairt, agus a’ stiùir spiorad an aghartachaidh gu bhi siubhal rathad na h-Airde-n-Iar—gu Breatann cuide ri ceàrnan eile? Gheibhear freagairt na ceisde ri bhi beachdachadh air baile iongantach an ear air a’ mhuir mhóir—Mecca. ’S e a bhliadhna 622 ceann cunntais aimsir nan Arabach, ’nuair a theich Muhammed (am fàidh bréige), o Mhecca gu Medina. Aig an aon àm thòisich ionnsuidh naimhdeil nam Muhammedanaich a’ brùchdadh a mach, ’s a stiùireadh an Iar, a chum gach tìr a chur fo smachd a’ chreidimh aca fhéin leis a’ chlaidheamh, agus chùm iad orra gu buadhach fad mhìle bliadhna, an dùil gu ’n paisgeadh iad suas an Roinn-Eòrpa gu léir, ’s gu ’m biodh an <eng>“Koran”<gai> far robh ’m Bìobull. Nach b’ iongantach gu robh a leithid a shoirbheachadh a’ leantuinn creideamh a bha air a stéidheachadh air a’ chlaidheamh, agus gu ’n do mhair e cho fad? Tha rùintean an Uile Chumhachdaich dìomhair.

Aig an àm ’s an do thòisich Muhammed an obair naimhdeil seo, bha oidhearpan a’ dol air aghart an Sasuinn a chum an sluagh iompachadh do ’n Chreidimh Chriosduidh, agus mu ’n àm ’s an robh Bede a’ sgriobhadh ’eachdraidh ’na abaid, bha Abdulrahman ag obair gu tréun a chum an Fhraing a chur fo smachd. Rainig e leitheach slighe do ’n dùthaich ud, far an do thachair Karl Martel—An t-Ord Mór”—ris, agus chuir iad blàr fuilteach dheth. Bhuinnig “An t-Ord Mór,” ’s bu mhath sin. Dè shaoileadh tu a thachradh na ’n do bhuinnig an nàmhaid? Bhiodh an Fhraing ’na dùthaich Mhuhammedanach agus, math a dh’fhaoidte, gu’m biodh Sasunn


[TD 83]

[Leabhar VIII. Mios Meadhonach an Earraich, 1913. Earrann 6.]

an diugh mar ’tha Macedonia, agus Lunnainn mar ’tha Constantinople. Bu chòir cuimhne a chumail air a’ bhlàr ainmeil ud—Tours (732)—far an do chuir Karl Martel an ruaig air nam Moslemaich, ’s a shàbhail e an Roinn-Eòrpa. Bha nadur de chlos orra fad chóig cheud bliadhna as déidh seo. An sin bhrùchd buidheann luaineach de dh’ fhògarraich a mach as an airde ’n ear faisg air an abhainn mhóir ris an abrar “Euphrates.” Rainig iad taobh eile na mara a tha ’n ear air a’ Ghréig. Thòisich iad air an dùthaich sin a cheannsachadh, ’s chaidh leo. Sgaoil iad air uachdar thìrean eile ’san nàbachd, agus ’nuair a thainig àm freagarrach rinn an ceann-feadhna mór ud—Murad—ionnsuidh eile a thoirt air an Roinn-Eòrpa, agus ghlac e Adrianople, dìreach o chionn chóig cheud agus leth cheud bliadhna—am baile sin a tha iad a’ strì, an dràsd, a chumail o nam Bulgarianaich. Beagan na dhéidh, chailleadh saorsa nan Serbhianach aim an aon bhlàr—Kossovo. Ghéill Constantinople (1453), agus leis, thuit an t-Iompaire, dìreach an déidh dha bòrd a’ chomanachaidh fhàgail o Eaglais <eng>“St. Sophia,”<gai> is fhuair an creideamh Moslemach làmh an uachdar air a’ Chreidimh Chriosduidh. ’Na dhéidh seo thuit bailtean eile agus shìn Iompaireachd an Turcaich gu criochan na Gearmailt, dìreach ’nuair a bha Luther a’ dol an greim ri Eaglais na Ròimhe agus a’ toirt mu chuairt an Ath-Leasachaidh. ’S ann air Vienna (1529), a thug an Turcach an ionnsuidh ma dheireadh a chum an Roinn-Eòrpa a’smachdachadh, ach cha deach leis. B’ e seo àird an làin, agus thòisich crìonadh air tighinn air ’Iompaireachd. Dh’ éirich cinnich eile na h-Eòrpa, ’s thòisich iad ’ga bhrùthadh, a chuid ’s a chuid, chun nan crìochan ’s am bheil e ’chomhnuidh an diugh—criochan ’tha fàs na ’s lugha ’s na ’s lugha, gus an tig an t-àm an sgiùrsair e chun an Ear as an t-thainig e. Tha saorsa ’san Iar, tha sàruchadh is cruaidh-chàs ’s an Ear. Deanadh teachdairean-rioghachdan mar a thogras iad, ach tha aon ni domhain, dìomhair, an inntinn luchd-àiteachaidh na Roinn-Eòrpa a tha iad am meas mar dhleasdanas, agus ’s e sin, am Moslemach a thionndadh a mach. ’S ann aig na Bulgarianaich ’tha fios dè seòrsa maighstir a tha ’s an Turcach, oir ’s iad a dh’fhuiling. Thug e uatha o shean a h-uile dad ach am fearann, ’s cha b’ urrainn dà sin a’ sguabadh uatha. Cha robh chridhe aig sluagh Bhulgaria gus a chionn ghoirid eaglais a thogail. B’ fheudar dhoibh tùill a dheanamh fo ’n talamh air son àite aoraidh! Ach cha do dhì-chuimhnich iad an creideamh Criosduidh, no an cànain, no sean eachdraidh na dùthcha. Thog iad a’ cheud sgoil ’s an bhliadhna 1835, agus chaidh a’ cheud phaipear naigheachd a chur a mach ann an 1844. ’Nuair a chaidh cogadh a’ Chrimea a chur, thuig iad nach b’e an Turcach an aon duine mór a bh’ air an talamh. Ghabh iad misneach, agus ’nuair a dhùisg spiorad na saorsa suas unnta, leum iad gu calma air son an dùthaich ’s an cànain. Chaidh cànain an Turcaich a’ sguabadh a mach a Pàrlamaid ’s a sgoil. Tha nis aca 4,500 de thighean sgoile, 9,000 luchd-teagaisg, 390 Ard-Sgoiltean, is Colaiste far am féum a h-uile fear teagaisg a bhi coimhlionta ’s a ’chànain Bhulgarianaich. ’S e an cànain fhéin a tha ri chluinntinn air sgàlain nan tighean-cluiche.

’S mór an leasan a dh’ fhaodadh neach ionnsachadh o eachdraidh ’s o ghniomhara nan Turcaich—mar a chaidh leo, ’s mar a chaidh ’nan aghaidh, ach tha aon leasan ri fhaicinn leis an t-sùil léirsinneach agus an inntinn thuigseach. ’S e sin; Lamh a’ Chruithfhear an eachdraidh a’ Chinne Daonna.

’S i ’n Ear an Ear, ’s i ’n Iar an Iar, ’s cha tig iad gu cheile gu là mór na Cruinne.


[TD 84]

[Leabhar VIII. Mios Meadhonach an Earraich, 1913. Earrann 6.]

C’ ar son ’tha na deòir coltach ri buntàta? Tha iad a’ fàs as an t-sùil

An ni a chuir na maoir a dh’ ifrinn;—a faraid a’ nì b’ fhearr a b’ aithne dhoibh.


[TD 89]

[Leabhar VIII. Mios Meadhonach an Earraich, 1913. Earrann 6.]

MAR A FHUAIR AM MINISTEAR DHACHAIDH O CHOINNEAMH A’ CHOMUINN GHAIDHEALAICH AN DUNEIDEANN.

Fhir-deasachaidh an “Deo,”

Tha fios agam gu ’m bheil thu fo throm iomagain ciamar a fhuair mi dhachaidh Di-Sathuirne, agus tha cho math dhomh fois-inntinn a thoirt dhuit tràth, agus innseadh nach d’ fhuair mi dhachaidh gu feasgar na Sàbaid. Bithidh cuimhne agad gu ’n robh gaoth àrd le gath geur a’ séideadh o ’n ear, agus glìb sneachd a’ lathadh luchd-turuis air sràidean Dhun-eidinn. Bha amharus aig buill a’ Chomuinn a thainig air astar, gu ’n robh cur is cathadh anns a’ Ghaidhealtachd. Mu ’n d’ thug mise mach mo dhachaidh, fhuair mi cothrom agus aobhar breithneachaidh air an t-sneachd. Bha ’n oidhche cho dorcha ’s a dh’ fhaodadh i ’nuair a dh’ fhàg mi Glaschu. Fhuair mi brath gu ’n robh each-iarruinn a suas gu amhaich ann an cuithe taobh Ghearrloch, agus fear eile, le luchd sgadan Sgitheanach fo ’n t-sneachd, ann an gleann àrd fàs air thoiseach oirnn. Thug an gearran, ris an robh mi fein ag earbsadh m’ fhaicinn tèaruinte dhachaidh, a suas an deò aig àite seasamh far an robh e ’cleachdadh deoch mhòr òl, mu ’n cuireadh e uchd ri bruthaich. Cha tugadh e céum, agus cha robh ach a’ chuid a b’fhearr a dheanadh de ’n chuid bu mhiosa. Bha seòmar mór farsuing, no dhà, ann an carbadan an eich, ach bha iad cho blàth le anail an eich, agus gu ’n robh sinn seasgair sona rè na h-oidche. Air teachd do ’n mhaduinn, bha an saoghal maiseach, bòidheach, gach preas le còta geal ùr, agus gach craobh a’ lùbadh le cudthruim a deise rìomhaich. Cha robh eun ri fhaicinn ach gille beag a’ bhroillich dheirg, agus e gu dàn dalma a’ sireadh spruileach arain air gach neach. Cha robh smeòrach no lon-dubh ri fhaicinn. Bha iad uile as eugmhais an tràth-maidne, a’ tighinn beò air am blonaig, agus ann an cùil dhìomhair ag ùrnuigh gu dùrachdach gu ’n tigeadh cothrom cothachaidh bho theachd na h-oidche. Bha sinn ann cuideachd bheag a’ feitheamh, agus ag éisdeachd, ’nuair a thainig neach a thog deasbaireachd ’nar measg. Thug esan a’ bheachd gu ’n robh an sneachd


[TD 90]

[Leabhar VIII. Mios Meadhonach an Earraich, 1913. Earrann 6.]

ri ’mholadh, agus na ’n robh anart, clàr-dhath, agus pìnn ghaoiseadach aige, gur e ’dheanadh an dealbh briagha. Dhùisg e fearg tuathanaich agus buachaille, agus dh’-fhosgail iad air le srùth cainnt a chuir mabadh air. “A dhuine gun iochd, gun èolas,” thuirt iadsan ann an aon anail, “ ’s ann a thoil thu leabaidh a thoirt dhuit anns an t-sneachd, ’gad thoirt gu tùr agus tuigse. Na ’n robh thusa ’nad chaora, no caorich agad, a’ chuid a tha os cionn an t-sneachd air acras, ’s a’ chuid ’tha fodha ann an cunnart bàis, cha ’n ann a frithealadh do ’d mheudmhor le dealbhannan faoin a bhitheadh tu. Nach lionnahor àireamh nan creutairean a tha ’n diugh gu fuar, fann, acrach, ged ’tha do mhàileid-sa air dòigh. Cha ’n ’eil fiadh ann an coire, no earb ann am fàsach, nach h-eil, le gainne agus teanntachd, cho càllda ri crodh na bàthaich, agus ma leanas an t-sìd so, brisidh iad lagh dhaoine agus ainmhidhean, agus bithidh iad ’nan dubh-mheirlich. Tha na caorich ’ga mùchadh agus sinne an so gun chothrom cobhair a dheanamh orra, agus cìobairean ann an cunnart am beatha a’ cruinneachadh chaorach gu fasgadh. Cha ’n ’eil coinean no maigheach bhàn, coileach dubh no ruadh-chearc, nach ’eil a’ mallachd air an t-sneachd, agus na ’n robh thusa gu ’d mheadhon air cliathach beinn bhàn bhiodh ceòl eile agad.”

“Tha mi ’g aideachadh” thuirt am fear-tarruing “nach ’eil m’ eòlas air obair fearainn farsuing, ach shaoil mi gu ’n robh an sneachd a’ mathachadh an fhearainn, agus a’ cumail freumhan faoine nan lusan agus nam blàthan, blàth. Ach ciod e barail a’ mhinistear air a’ chuis?” “Tha” ars’ am ministear “gu ’m bheil bloigh de ’n fhìrinn agaibh le cheile. “Tha dreach an t-saoghail taitneach do ’n t-sùil, agus faodaidh neach tlachd a ghabhail ann am maise naduir, gun a bhith di-chuimhneachadh an cruadal agus a’ challdachd a tha tighinn air muir agus air tìr ann an lorg an t-sneachd. Faodaidh sinn a bhi cinnteach gu ’m bheil am Freasdal a’ ceadachadh an t-sneachd, agus Esan a tha deanamh obair uile ann an gliocas, agus ann an tròcair, cha do chuir e an sneachd a chum calltachd dhaoine no fulangas ainmhidh. Tha sinn air ar teagasg nach ’eil aon chuid soirbheachadh no calldachd air fhàgail na ’r làmhan fein, agus airson eunlaith agus coinean, bithidh an àireamh air an tanachadh da rireadh, ach bithidh a’ chuid a tha fallain, làidir, a’ tighinn roimhe agus bithidh tuilleadh lòn aca an déidh so. Biodh earbsa aig an tuathanach anns na buachaillean a dh’fhàg e na dhéidh. Ni iad an dichioll, agus ged a bhiodh am maighstir maille riu, cha b’ urrainn dhaibh tuilleadh a dheanamh. Agus air do shonsa, a sheirbhisich dhìleas, bi taingeil gu ’m bheil thu tearuinte. Na ’n robh thu aig do dhachaidh bhiodh tu a’ buaireadh an Fhreasdail, agus na ’n tigeadh tu as a’ mhonadh fhiadhaich am bheil do sgriob, bu leòir dhuit thu fein a theàrnadh gun oidhirp idir air caoirich.”

Bha mi ’dol a thoirt facal do ’n fhear-tharruing, ach thug an t-each-iarruinn sitir chruaidh as, agus ghearr e ’n còmhradh goirid. Thug e mise gu astar cóig mìle o ’m dhachaidh, ach bu mhiosa na cóig mìle, na cóig ar fhichead ri là math. Bha sneachd os cionn nan glùinean air fearann còmhnard, agus anns na lagan ìosal bha mi gu tric gu ’m amhaich, ach eadar coiseachd air mo chasan agus a’ snàgan air mo ghlùinean thug mi mach m’ fhàrdach fein gu sgìth, cadalach, ach gu taingeil, toilichte. Sin agad-sa fhir-deasachaidh an “Deo” mar a thìll mi o’n choinneamh mu deireadh a bh’-aig a’ Chomunn Ghaidhealach.

Is mise, le mór spéis,

’Ur caraid,

COLLA DOMHNULLACH.


[TD 97]

[Leabhar VIII. Mios Deireannach an Earraich,1913. Earrann 7.]

TALADH CHANADA.

Le teachd an earraich tha Canada a’ togail a guth ’s a’ toirt cuireadh do mhuinntir Bhreatann sealbh a ghabhail air fearann a thatar a’ tairgse, cha mhór, a nasgaidh. Tha Gaidheal is Gall a freagairt mar gu ’m biodh e làn chinnteach coinneachadh ri ’fhortan thall. Bha làithean eile ann—làithean na bochdain ’s an t-sàrachaidh; àm na h-airce ’s na h-éiginn; an t-àm ud ’s an deach spiorad na teòghalachd air seacharan, ’s a thòisich An-iochd ri àicheadh gu ’n robh còir aig a’ Ghaidheal air a dhùthaich féin; àm an fhògraidh ’s na h-imrich gu tìrean céin. Ach ciod an stà a th’ ann a bhi a’ meòrachadh air an dubhachais a bhà, no am briste-cridhe a bha ’na luirg. Cha tig móran tairbhe o bhi ag amharc ’n ar déidh. Chaidh an t-àm ud seachad mar néul dorcha thar aodann nam beann. Thug cùibhle ’n fhortain mu chuairt làithean is tìoraile. Chuir beachd a’ mhór-shluaigh, is spiorad a’ chomh-fhaireachaidh, fuadach air an doilleireachd a bhà, ’s tha na Gaidheil am mealtuinn shochairean nach robh riamh aca. Ach tha iad a nis a’ dealachadh r’ an dùthaich le ’n toil féin a chum beo-shlàinte na ’s taitniche na gheibh iad far an d’ rugadh ’s an do thogadh iad. Tha bann-dùthcha a’ dol a luige fo bhuaidh bheachdan eile. Cha riaraich an seann chaithe-beatha iad. Tha iad a’teicheadh mar a dh’ fhaodas iad bho oir na bochdainn, agus cò a chuireas coire orra ma ’léumas iad do ’n t-sruth-nuadh cuide ri càch, is ma ghèilleas iad do ’n t-soisgeul ùr a tha a’ teagasg gur h-e crioch àraidh an duine airgead a dheanamh air dhòigh air chor-eiginn. Mar a tha staid na Gaidhealtachd an diugh, a thaobh malairt is rudan eile, cha bhiodh e soirbh a chur cruinn na chumadh teaghlach air dòigh, ged do gheibte fearann a nasgaidh. Mar sin am bheil e na aobhar ioghnaidh gu ’n géill an Gaidheal do ghairm na h-Iar a tha ’g a thàladh mar gu ’m b’ ann gu Tir-nan-og. Ma theid gnothaichean air adhart mar a tha iad a’ dol, cha bhi againn ’s na glinn ann an ùine gheàrr ach bodaich is cailleachan far am b’ àbhaist gillean calma a bhi ’chòmhnuidh.

Am measg gach seorsa lomaidh a thig air dùthaich, cha ’n ’eil aon ann cho mi-chiatach ris an lomadh a thachras ’nuair a chailleas i a’ chuid is calma de ’n t-sluagh, ge bith na chàrnas i suas de stòras eile. Gun teagamh ’s an do cheàrn eile de ’n Rioghachd a tha iad a’dol; ach air a shon sin, ’s e lìonadh is buannachd Chanada tràghadh is call Alba. Gu ma fada bhuainn an t-àm mu ’m bi Breatann air a h-uilinn, agus laoich a dhìth


[TD 98]

[Leabhar VIII. Mios Deireannach an Earraich,1913. Earrann 7.]

oirre a chum a’ dion o ’n nàmhaid. Ach ma tha sin an dàn, chi am fear a bhios beò gur h-e fior-bheartas dùthaich tuath chalma, thoilichte, agus nach e caoirich, is féidh, is cearcan-fraoich. O chion còrr is ceithir fichead bliadhna sgrìobh an t-ùghdair ainmeil, <eng>Sir Walter Scott<gai>, mar a leanas:—<eng>“In too many instances the glens of the Highlands have been drained, not of their superfluity of population, but of the whole mass of the inhabitants. The Highlands may become the fairy ground for romance and poetry, but if the hour of need should come—and it may not, perhaps, be far distant—the pibroch may sound through the deserted region, but the summons will remain unanswered. The children who have left her will re-echo from a distant shore the sounds with which they took leave of their own—<gai>cha tìll, cha tìll, cha tìll me tuilleadh.” An e spiorad nam fàidheadaireachd a dh’ iadh mu <eng>Shir Valter<gai> ’nuair a’ sgrìobh e mar sud?

Tha Canada an comain nan Gaidheal o ’n là a choisinn iad mór-chliù aig glacadh Chuibeg (1759), fo threòrachadh a’ cheannaird ainmeil, Wolfe, a bha na oifigeach ’san arm-dhearg aig blàr Chuilfhodair tri bliadhna deug roimhe sin. Cha ’n ann a thaobh saighdearachd a mhàin a tha ’n dùthaich mhór ud—cho farsuing cha mhór ris an Roinn-Eorpa—an comain nan Gaidheal. ’Nuair a ghabhas sinn beachd air ainmeannan nan daoine a chuidich, ann an tomhas mór, Canada a’ stiùireadh ann an slighe an t-soirbheachaidh a tha i a’ sealbhachadh, mar thoradh, an diugh, chi sinn gur h-e sliochd nan Gaidheal a b’ àirde ann an inbhe a chum na crìche sin. Choisinn iad an inbhe ud troimh na feartan-inntinn agus na buadhan a chinnich annta gu nàdurra, agus chuir iad meas is onoir air an dréuchd. Thatar a cur as ar leth an diugh nach ’eil sgoiltean na Rioghachd, no ’n t-oilean ùr, uidheamaichte air son a leithid seo a bhuadhan a bheothachadh no ’àrach. Ach fàgamaid sin mar a thà e. Cha mhiann leinn cràdh an tallachaidh a chreachadh o ’n mhuinntir do ’n cubhaidh e.

’S e am mios seo toiseach tòisiche na h-imrich gu Canada o Chluaidh. Ma ghabhas neach céum sios mu mheadhoin làtha àraidh ri taobh na h-aibhne an Glascho, chi e sealladh a’ lionas e le ioghnadh, agus math dh’-fhaoidt cianalas. Cha ’n fhaicear ach domhlachd sluaigh, sùil gach neach, eadar mhór is bheaga, air an luing mhóir a tha a’ dol ’gan giùlan thairis, is a tha ’nis a’ snàgadh, le sgriachail na fìdeig, air uisg’ odhar Chluaidh. Am measg nan eilthireach tha càirdean is luchd-daimhe a’ gabhail beannachd leo—am beannachd mu dheireadh, ’s dòcha—té a’ caoineadh is neapaicinn r’ a sùil; fear a’ leigeil air nach ’eil dad a cur air-san—seòrsa de shnotha gàire air, ged a tha rùchd a’ dìreadh ’na sgòrnan ge b’ oil leis. Tha h-uille h-ullachadh rompa air bòrd. Chaidh gadh innleachd a thionnsgnadh air son an toirt gu seo. Bha gach seòrsa de phaipear-naidheachd làn le iomradh an ionmhais a bha ’feitheamh orra,—fearann a bheag ’s a nasgaidh—obair gun dìth agus gu leòir air a son. Nach h-iad, ars’ thusa, bu chor a bhi aighearach. Ach ma ’s fior na tha ’n fheadhainn a bha thall ’s a chunnaic, a cur an céill, cha ’n ’eil cùisean cho fìor mhath ’s a bha an luchd-gnothuich a’ cur ’s na paipearan, agus ’s e deireadh an sgeòil gu ’m faigh cuid a mach air an cosg, nach ’eil an t-sean dùthaich fhathast cho dona ’s a thatar a deanamh a mach. Am bruadar na h-oidche chi iad i, agus dùsgaidh togradh is déidh. Togaidh iad orra air ais.

<eng>“From the lone sheiling on the misty island
Mountains divide us and a waste of seas!
But still our hearts are true, our blood is Highland,
And we in dreams behold the Hebrides!”<gai>

Bheiramaid earail do na tha a’ faireachadh tàladh na h-Iar a bhi cinnteach gu ’m bheil na tha rompa ceart agus réidh, mu ’n dean iad suas an inntinn cùl a chur ris an dùthaich-mhàth’rail. An deireadh ar sgeoil dh’ fhoighneachdamaid seo. Am bheil e neo-chomasach do Phàrlamaid Bhreatunn cùisean a chur air a leithid a shuidheachadh a chum agus gu ’m faigh luchd-àiteachaidh Gaidhealtachd na h-Alba beò-shlàinte reusanta a chuireadh an crannchur am feobhas? Am bheil e os cionn tùr na toinisg luchd-riaghlaidh tuilleadh ’s na rinn iad a cheana a dheanamh? Mur a teid rud-eiginn a dheanadh theid an tràghadh air adhart, agus chithear a’ bhuil aig a’ cheann mu dheireadh.


Ma ’s gaoth a deas, teas is toradh;
Ma ’s gaoth a tuath, fuachd is feannadh;
Ma ’s gaoth an ear, meas air crannadh;
Ma ’s gaoth an iar, iasg gu caladh.


Cha tig uisge mór o ’n tuath,
’S cha tig sneachda buan o ’n deas.


Olc air mhath le fear ga h-iarraidh,
Thig i ’n iar an deigh an uisge.


[TD 113]

[Leabhar VIII. Ceud Mhìos an t-Samhraidh, 1913. Earrann 8.]

AN TIGHEARNA GILLEASBUIG CAIMBEUL NACH MAIREANN.

B’e an Duine Uasal urramach so dara mac Duic Earraghaidheal nach maireann (athair an Diuc a tha làthair). Chaochail e mu dheireadh a’ mhios a chaidh aig tighe Rudha-na-Creige, Inbhir Aora. Bhuail an droch fhuachd ud e ris an abrar, <eng>“Influenza,”<gai> agus cha d’ fhuair e as a chionn. ’Nuair a fhuair an dùthaich fios air naigheachd a bhàis, bha móran fo bhròn agus sprochd, oir b’e fior Ghaidheal, anns gach doigh, a bh’ ann. B’ ainneamh a leithid—cho eireachdail, cho sgiobalta, is cho cuimte na phearsa fo ’n deise Ghaidhealach anns an do chuir e uiread a dh’ ùidh. Bha meas mór aig air dùthaich a shinnsrean, agus cha bu lugha am meas a bh’ aig a luchd-dùthcha air fiùran cho grinn. ’Nuair a chaidh An Comunn Gaidhealach a chur air bonn ’san Oban o chion dà bhliadhn’ thar fhichead, b’esan an ceud Ceann-Suidhe. Nochd e ’bhàidh do’n Ghaidhlig, ’s do nithean Gaidhealach ri bhi ag aontachadh an dreuchd cheudna ’ghabhail aig an ath Mhòd. Chuidich e ’n Comunn air iomadh dòigh; bha e fialaidh na sporan, agus rinn e na b’ urrainn e airson gu ’n gabhadh na Gaidheil ùidh do ’n chlàrsaich. Thairg e duaisean a chum na crìche so, fhad ’s a bha luchd-farpuis ri fhaotainn.

An ainm buill a’ Chomuinn dh’ iarramaid a bhi ’taisbeanadh ar bròn cuide ri càch airson an doilghis a thuit air a chèile ’s a teaghlach, agus mar an ceudna air an teaghlach urramach do ’n do bhuin e fein.

Am measg gach cuairt a ghabh an duin’ uasal so do thìrean eile, cha robh ceàrn a thogadh aigne cosmhuil ri siorrachd Earraghaidheal far an d’ fhuair e ’àrach òg, agus far am bu mhiann leis an deireadh a laithean a bhi tadhal. Bha na cnuic, na h-uillt, ’s na lochan ’g a tharruing le ’n tàladh diomhair. Agus ged bha e àrd ann an inbhe dh’-fhàs spiorad na h-irioslachd agus na teòghalachd ann cho mór agus nach do dhi-chuimhnich e a shean luchd-eòlais, ged bha iad na b’ ìsle ann an staid. Se a b’ aobhar da so, theagamh, an t-oilean a chleachd a bhanaltrum da thaobh o ’leanabas. Thogadh e mar Ghaidheal mar bu chòr. Chual e mu na sean sgéulachdan ’s na nithean diomhair a tha fìllte am beul-aithris nan Gaidheal, agus a bha a’ cuartachadh an caithe-beatha, agus fhreumhaich iad na inntinn cho dian ’s nach b’ urrainn gnàths nan Sasunnach an cur air chùl. ’Nuair a thàinig


[TD 114]

[Leabhar VIII. Ceud Mhìos an t-Samhraidh, 1913. Earrann 8.]

e gu ìre duine, rinn e na ’fhaodadh e a chum solus a chur air na sean rudan sin, air chor agus gu ’n do fhàs e min èolach air litreachas, beul-aithris agus ceòl nan Gaidheal. Chithear so aims na leabhraichean

[Dealbh]
<eng>(By kind permission of the “Oban Times.”
<gai>AN TIGHEARNA GILLEASBUIG CAIMBEUL NACH MAIREANN.

a’sgriobh e mu ’n tiomcheall. Cha mhór na làtha a rinn na bu mhotha airson an fhéilidh agus pìobaireachd. ’Nuair a chomhairlich Ceannardan an airm agus luchd-riaghlaidh eile briogaisean a chuir air na Reisimeidean Gaidhealach an àite an fhéilidh, dhùisg sud a chorruich cho garg ’s gu ’n do phòg e ’bhiodag, a réir an t-sean deas-ghnath, aig coinneamh àraidh a chruinnich ann an Lunnain, agus a chum a leigeil fhaicinn do ’n tìr an dìlseachd a bh’ aige do ’n éideadh Ghaidhealach, a bha co-cheangailte ri iomadh blàr ainmeil. Chaidh aig air a’ ghnothuch, oir thug luchd-dreuchd an airm géill dha. Sin agaibh an gne Ghaidheal a bha ’san


[TD 115]

[Leabhar VIII. Ceud Mhìos an t-Samhraidh, 1913. Earrann 8.]

Duine Uasal urramach so. Cha mhór a tha de ’sheòrs’ an diugh againn, mar sin is mór an call gu ’n do shiubhail e. Dh’adhlaiceadh e ri taobh a shinnsrean ann an cladh Chille Mhunna.


[TD 116]

[Leabhar VIII. Ceud Mhìos an t-Samhraidh, 1913. Earrann 8.]

COMHRADH NAN CROITEARAN.

LE IAIN MACFADYEN.

Choisinn na beachdan seo a’ cheud duais aig Mod Inbhir-nis, 1912.

Bha Lachunn Mac Eoghain ag obair na chroit fein, a bha taic an rathaid mhóir, agus chunnaic e fear nach d’ aithnich e, air a cheud sealladh a fhuair e dheth, a tighinn an rathad a bhà e; agus o nach robh na coigrich lìonar a tighinn an taobh ud, bha Lachunn a toirt sùil an dràsd ’sa rithis an rathad a bha ’n duinne a tighinn h-uige, gus an d’ thàinig an coigreach ann an astar bruidhne dha; ’san sin dh’ aithnich na fir a chéile, ’s thuirt Lachunn:—

“Nach fhada o ’n uair sin ’Illeasbuig? Car ’s mar a thachair do rionnag na smùid, cha ’n fhaicear an taobh so thu, ach aig amannan suidhichte agus sònraichte; ach cia mar sin a tha thu?—ged is beag a ruigeas mi leas a cheisd fheòraich, a chionn tha thu gu leathunn làidir, tha mi ’g a fhaicinn sin: “Tha mi ann am shlàinte,” arsa Gilleasbuig, ’s e breith air laimh air an fhear eile, “taing do ’n Fhreasdal air a shon, agus tha mi ’faotainn mo leòir ri itheadh agus ri òl, agus de dh’ aodach na chumas a’ ghaoth tuath dhìom, agus ’s iomadh neach air an t-saoghal, agus anns an sgìreachd so féin cuideachd, nach urrainn sin a ràdh; tha thu féin gu math? Cha ’n i mo shùil is eagal dhuit, ach ’s math a tha thu ’cumail ris, agus is slàn do choltas.”

“Ma ta,” arsa Lachunn, “a dh’ innseadh na fìrinn, tha mi a’ creidsinn nach ’eil aobhar gearain idir agam, ged a bhios mi ris a sin cor uair. Am bheil slàinte dhaoine, móran éisg, agus bàrr math buntàta, air an taobh agabhsa de ’n dùthaich am bliadhna?” “Tha na daoine aig an àbhaist, cho fad sa ’s aithne dhomh,” arsa Gilleasbuig, agus a thaobh an éisg, cha ’n ’eil fhios again ciod is cala dha, ach cha do nochd e móran spéis do na cladaichean againne o chionn iomadh latha, agus a thaobh a’ bhuntàta, cha ’n ’eil mi ’cluinntinn gearan ’sam bith mu ’n bhàrr, ach tha sinn a talach air a bhun.”

“Tha ’n talach dùthchasach do chuid de dhaoine, agus tha e air ìnnseadh dhuinn


[TD 117]

[Leabhar VIII. Ceud Mhìos an t-Samhraidh, 1913. Earrann 8.]

gu ’n téid dùthchas an aodan nan creag.” arsa Lachunn.

“Rachadh an dùthchas ’nan aodan no ann an cùl an cìnn,” arsa Gilleasbuig, “ach sud agadsa mar a thà; nach ’eil sgeul ùr agad dhomh, ’s cho fada ’s a tha ’n ùine o na thachair sinn, ri chéile roimhe.”?

“Sgeul ùr,” arsa Lachunn, “nach ùr uile iad? Cha ’n fhaic ’s cha chluinn mise, ach sgeul ùr a’ ruith sgeòil ùr eile, gus an dì-chuimhnich mi ’n diugh na chuala mi ’n dé, agus o na tha thu féin air an astar, ’s gann nach bi ’sgeul ùr na dha agad.” “Cha ’n ’eil mi gun sgeul ùr na dha,” arsa Gilleasbuig, “ach dh’ fhaodte nach bi iad ùr dhuit-se; tha mi cíinnteach gu ’n cuala tu, gu ’n do leig na Barraich dhiù a bhi pàidheadh an fhearainn a bh’ aca air a mhàl-cheannaich, ague gu ’n deach iad air an ais gus an t-sean dòigh, ’s fo na sean riaghailltean a pàidheadh màil a dh’ fhéumar a bhi pàidheadh cho fad ’sa shileas fras o ’n speur, no ’chinneas feur air lòn; dè nis do bharail fein air a chùis?”

“Cha ’n ’eil barail agamsa air a chùis ach barail bhochd,” arsa Lachunn, “faodaidh mi ràdh nach d’ thàinig an gnothuch gun fhiosda orm, leis na bha mi ’cluinntinn o chionn ghreis, tha mi tacan math fo chùram, gu ’m b’e sud an ceann-uidhe aig an stadadh iad, ach air a shon sin uile, tha e a cuir móran dorrain orm nach d’ rinn na Barraich am barrachd féum de ’n chothrum a fhuair iad, na leigeadh leis sleamhnachadh eadar an corragan, mar nach biodh aca ach greum air earball na h-easguinn.”

“Dean thusa air do shocair,” arsa Gilleasbuig, agus na bi cho deas gu béum a thoirt do dhaoine eile, gus an leig thu fhaicinn dhòmhsa de ’n t-aobhar a bheireadh air duine no air daoine, suidhe sìos a’ pàidheadh màl mór, an uair a dh’ fhaodas iad am fearann sin a bhi aca air leth a mhàil a bha iad a pàidheadh roimhe so.”

“Cha dean mo bhéum, no m’ achmhasan ruigheachd air na Barraich a nis,” arsa Lachunn, “agus ged ruigeadh iad orra cha ghabhadh na daoine riutha, ach ’s fhada o na thug an sean-fhacal fainear—am fear nach gabh ri achmhasan ga dheòin, paidhidh e ’chàin ga dh’ aindeoin, ach tha eagal orm gu ’m bheil am facal, màl ’ga d’ chur air iomrall, agus gu ’m bheil thu ’di-chuimhneachadh, gu ’m bheil atharrachadh mór eadar màl coitcheann agus màl-ceannaich. Cuimhnich thusa, feadh sa bha iad a pàidheadh a mhàil-cheannaich, nach bu mhàl leth de na bha iad a pàidheadh, ach luach an fhearainn a bha iad a ceannach, agus a bhiodh saor aca féin ann an ceann beagan ùine, agus saor gu bràth aig an sliochd nan déidh.”

“Ach cha ’n e beagan ùine, a their thu ri ùine a theid tharais air fichead bliadhna,” arsa Gilleasbuig, “agus cha ’n ’eil paipearan na seachdain so, a faotainn coire dhoibh air son an rud a rinn iad.” “ ’Se,” arsa Lachunn, “beagan ùine a their mi ri còrr agus da fhichead bliadhna, ann an coimeas ri ùine air nach tig ceann no crìoch, ach a mhaireas cho fad sa bhuaileas tonn air tràigh, no shéideas gaoth ri aodan chreag. ’S aithne dhuinn le chéile fearann a thug am fear a cheannaich e fichead bliadhna ’ga phàidheadh, agus an déidh a bhàis thug a mhac ochd bliadhna eil ’g a phàidheadh ma ’n robh e saor aige, ach tha e saor aige ’n diugh; agus cha ’n aithne dhòmhsa de ’n t-aobhar a chum nach faodadh na Barraich na fhuair iad fein a shaoradh; agus a thaobh—mar a thuirt thu—nach ’eil na paipearan a faotainn coire dhoibh, tha na paipearan mar a tha móran de dhaoine, cha ’n abair iad ach an rud a fhreagras dhoibh féin aig an am. Ach thug na paipearan comhairlean teann, agus sparraidhean cruaidh orra, anus a cheud dol a mach, ag ìnnseadh dhoibh gu ’m feumadh iad a bhi duineil dìorrasach, ’s iad a chuimhneachadh ’sa chumail daonnan fo ’n comhair de ’bh’aca ’san amharc; a chionn nach be sùil na sgìreachd, ’no eadhoin na siorramachd, a bha gabhail beachd orra, ach sùil na dùthcha gu léir; agus a bharrachd air a so uile, chaidh rabhadh agus achmhasan a thoirt dhoibh uair is uair, le iomadh neach—am fìor chàirdean fein—an uair a mhothaicheadh air tùs, gu ’n robh na croitearan a nochdadh meatachd ’nan cath, agus ’nan aobhar féin.”

“Faodaidh sin uile a bhi mar sin,” arsa Gilleasbuig, “ach dè eile a dh’ iarradh tu orra a dheanadh, mur a b’ urrainn iad a màl a phàidheadh?”

(R’ a leantuinn).


[TD 125]

[Leabhar VIII. Ceud Mhìos an t-Samhraidh, 1913. Earrann 8.]

<eng>COMUNN NEWS<gai>

MEUR EILEIN DHIARMAID.—Bha coinneamhan seachdnail air an cumail le buill a’ Mheoir seo re a’ Gheamhraidh. Bha a’ cheud chuid de gach oidhche air a chur seachad ann a’ bhi a’ teagasg seinn agus leughadh is sgriobhadh Gaidhlig. An deigh sin bha ceilidh air a chumail air neo paipeir teagasgach air a leughadh le aon de na buill. Ghabh an òigridh gu h-àraidh mór-shuim de na coinneamhean seo, agus nochd iad sin le aireamh mhath dhiubh a bhi làthair gach oidhche. Bha Mr. MacGhilleathain, am fear teagasg seinn a tha air a’ chur a mach le Comunn A’ Chraobh sgaoilidh, a’ teagasg seinn do òigridh is do inbhich re beagan sheachdainean anns a’ Mhàrt agus ’s a Ghiblean. Thainig adhartas mór air seinn fo theagasg agus mu ’n d’ fhalbh e bha coinneamh-Chùil ghrinn air a cumail ann an tigh-sgoile Dhuisdeil a thug móran cridhealais do gach neach a bha làthair.

AN COMUNN GAIDHEALACH SAN T-STRATH.—Air feasgar Di-haoine an aona latha deug de ’n mhios, bha cruinneachadh mór aig a Mheur so de ’n Chomunn ann an Talla An Athleathain. Bha Mr. Iain MacFhionnghainn, Laobhras, anns a chathair. Bha an tigh luma—làn sluaigh, agus chaidh oidhche thaitneach a chur seachad le Seinn ’s le Cluich. Bha e air a chraobhsgaoileadh feadh nam bailtean gu robh a’ Chluich abhachdach, gheurchuiseach, sin, “Am Fear a chaill a Ghaidhlig” le Iain MacCormaic, gu bhith air a taisbeanadh an oidhche so le buill shonraichte a mhuinntir an àit; agus gu dearbh ma tha gaireachdaich agus bualadh surdail air boisean ’na dhearbhadh air subhachas, cho robh dìth nach do chord a’ Chluich ri ’na bha lathair. B’e so a cheud uair a riamh a chunnacas Cluich Ghaidhealach ’san àite, agus theid sinn an urras an ath uair a chluinnear gu ’m bi “Màiri” agus “Coinneach” aig baile, gun teid gu léor a chéilidh orra!

MOD COMUNN CHILLEMHAODHAINN.—Chaidh am Mod se, a chumail air an <eng>25th<gai> de ’n Mhàrt. Eadar clann is inbhich bha thairis air da cheud a làthair. Bha ’n luchd-farpuis lionmhor. Thug Coisir-Chiuil Ormadail seachad orain air doigh ro thaitneach do ’n luchd-éisdeachd. Bha aithris bàrdachd leis an luchd-fharpuis sonraichte math. agus rinn luchd-nan-sgéulachd gu h-eirreachdail. Cha robh an doigh anns an d’ thugadh an dan-chleas dad air dheireadh. Chriochnicheadh obair na h-oidche le seinn “laoidh an Righ” leis a’ chuideachd fo sheòladh Còisir-Chuil Ormadail, agus an mhaighdeann Neoinean Chaimbeul air an ceann. Cuide ri teaghlach tigh Ormadail bha cuideachd mhór de uaislean a dh’ fhuirich gu <eng>2 a.m.<gai> ris an dannsa a lean am Mod. B’e na breitheamhnan Bmhr. Stiùbhart, Fasnacloich; Mgr. Burn Macmhurchaidh, Duneidean, agus an t-Urra. Deorsa Macaoidh, Cill-fhinn. ’S e na leanas ainmeanan an fheadhainn a choisinn duaisean. Leughadh is eadar theangachadh rainn as a’ Bhiobull:—(1) Siùsan Dòmhnallach (2) Catriona Dhomhnallach. Shoirbheach leo air a cheart doigh air son aithris bardachd, agus fhuair Catriona a’ cheud duais air son sgriobhadh <eng>Gaelic<gai> o dheachdadh. Leughadh is eadar-theangachadh Rosg Gaidhlig:—(1 agus 2) Siùsan agus Catriona Dhomhnallach. Oran-Aon-Neach. Balachain—(1) Gilleasbuig Mac-a-Bhacasdair; (2) Alister Mac-a-Bhacasdair. Seinn le caileagan Marsali Nic-a-Bhacasdair. Inbhich (o’s einn 15).o Leughadh is eadar-theangachadh:—(1) A. Nic-a-Bhambeir, (2) Donncha Mac-an-Iasgair. Leughadh rainn as a Bhiobull:—(1) Lachann Mae Illiosa; (2) Anna Nic-a-Bhambeir. Aithris sreath Bardachd:—(1) Iain MacLachainn (2) Donncha Mac-an-iasgair. Sgriobhadh o dheachdadh—Lachann Mac Illiosa. Sgeulachdan—Bmhr. Nic Dhomhnuill; (2) Iain MacLaichainn. Oran-Aon-Neach. Boireannaich—(1) Neoinean Nic a Lomuinn; (2) Bmhr. Deòr. Chaidh duaisean a thoirt seachad do mhnathan air son, fuine is fighe is fuaigheal. Cha di-chuimhnich na bha làthair air chabhaig mod gasda Chillemhaodhain.

<eng>LOCHABER JUVENILE MOD.—The Seventh Annual Mod was held in Fort-William in the latter end of March. The entries numbered 102, and there was a keen contest. The following are first and second prize-winners. Letter Writing—1, Flora Macdonald; 2, Donald Maclean. Dictation—1, D. Maclean; 2, Mary MacColl. Reading—1, Alex. Stewart; 2, D. Maclean. Advanced Juvenile Reading—1, Louisa Macpherson; 2, Mary Macpherson. Recitation (children over 12)—1, M. Macpherson; 2, Flora Macdonald. Recitation (children under 12)—1, Christine Chisholm; 2, R. Crawford. Recitation (open)—1, Mary Macpherson and Christine Chisholm (equal; 2, Flora Macdonald. Solo Singing—(over 12)—1, Jeanie Cameron; 2, Jeanie MacLaren. Those under 12—1, R. Crawford; 2, J. Ramsay. Special Prize for an Essay (subject, the Inverness Mod)—Jessie Chisholm. Special Prize for Singing (under 12)—Jessie Stirling and Kathleen Jones. Special Prize for Dictation—James MacIntyre. Mr. Roderick Macleod was the judge for singing. A most successful evening concert followed, at which Mr. Macleod sang three solos. The choirs were under the leadership of Mr. D. Macmillan, and they acquitted themselves remarkably well.

BOWMORE GAELIC CLASS CEILIDH—A highly successful social took place in the Public Hall to mark the end of the Gaelic Class session. In the absence of Mr. James Forbes, M.V.O., Mr. M. Mactaggart presided. The chairman gave an interesting speech in Gaelic expressing his gratification at the success of the classes held during the winter. Everything augured well for the future of the Gaelic cause in Islay. Major Cameron’s Choir from Newton made their first public appearance at this meeting, and along with the Bowmore Choir they submitted an excellent programme which was most successfully carried through.

MOD AT CRIANLARICH.—This lively branch held a very successful local Mod last month, and it was patronised by a large number of the public who showed a keen interest in the proceedings. Mr. Alister MacLaren is of course the moving spirit in Gaelic matters at Crianlarich. The prize-winners were (Juniors under 14): Reading—1, Minnie Morrison; 2, K. MacNiven. Gaelic Conversation—1, I. M‘Niven: 2, Tom Lambie. Knowledge of Everyday Words—1, T. M‘Coll; 2, M. Morrison. Solo Singing—Same winners. Recitation—1, T. M‘Coll; 2, M. Morrison. Seniors: Solos—1, Miss E. Smith; 2, Miss K. Anderson. Solos (males)—1, Mr. I. M‘Coll; 2, Mr. I. M‘Leod. Reading—Miss K. Anderson; 2, Miss K. Sutherland. Gaelic Conversation—Mrs. Malloch. The judges were the


[TD 126]

[Leabhar VIII. Ceud Mhìos an t-Samhraidh, 1913. Earrann 8.]

Rev. M. N. Munro, Taynuilt; and Mr. D. Macdonald, Easdale.

We regret that want of space prevents us giving full accounts of most succesful “ceilidhs” and concerts held at Mallaig, where Mr. Hugh Maclean, the singing teacher employed by the <gai>Comunn<eng>, showed how well he had trained his choir; at Arisaig, where a concert in connection with the winding up for the season of the Gaelic classes as held. At these Mr. Roderick Macleod, Inverness, charmed the natives. Kinlochleven, Easdale, and Salen, Mull, with Kilmartin held similar meetings. Miss A. C. Whyte, Glasgow, is doing most useful work at Mull, in conducting singing classes under the auspices of <gai>An Comunn<eng>. Miss Whyte is a distinct asset in furthering this work and success attends her work. Gigha and Badenoch had also popular entertainments. The “ceilidhs” at all these places must have been productive of much good during the long winter evenings. Such wholesome entertainments relieve the monotony of life.

We also regret that we have no space for interesting meetings held by our Gaelic friends in London, notably that of the Gaelic Society when Iain Mac Gill’ Iosa gave an excellent lecture on Galloway, also the Wimbledon and District Scots’ Association.<gai>


[TD 129]

[Leabhar VIII. Darna Mìos an t-Samhraidh, 1913. Earrann 9.]

BORD AN TUATHANACHAIS.

Chuireadh fa chomhair na Parlamaid air a’ mhios a chaidh cunntas mu shaothair Bord an Tuathanachais. Bha ’n t-iomradh a’ gabhail gnothuich ri obair a’ Bhuird o’n earrach gu deireadh na bliadhna (1912). Anns an dol a mach chuir iad sios mar a thachair doibh a thaobh oidheirp suidheachaidh fearainn, agus nam màil a bha ’nam beachd ceart agus cothromach. Mar an ceudna bha na gabhaltais air an socrachadh do ’n tuathanach air a leithid a dhoigh agus gu ’m bi iad ’na dhéidh. Tha ’n t-Achd ùr a’ gabhail iad seasmhach a chum gu ’m meal a shliochd gnothuich ri Albainn air fad, ach o chionn gur math is aithne do na Goill sealltainn as dèidh an cuid féin, buinidh am beagan a their sinn an seo ris a’ Ghaidhealtachd.

Tha cuid a’ deanamh dheth fhathast (ceart no ceàrr cha ’n abair sinn), gu ’m bheil an t-achd na ’s freagarraiche do ’n Ghall no do’n Ghaidheal, agus ma chaidh a dheilbh a chum sluagh na h-àirde tuath, agus nan eileinean a thàladh chun an fhearainn, nach ’eil a’ chrioch mar a shaoil iad. Ach ’s dòcha nach d’ thug an fheadhainn a chruthaich an t-achd fainear buaidh an tàlaidh eile ’tha ’dol air adhart cho buadhmhor—tàladh Chanada. Tha ’m Bord a’ deanamh aithnichte ’nan cunntas gu’n d’rinn na h-uachdarain, ann an cuid de cheàrnan, cùmhnantan ùra ri muinntir shònraichte do thaobh an cuid fearainn, agus mar sin gu ’m b’ fhéudar iarraidh air Cùirt an Fhearainn sèol a dheanamh a chum miann an luchd-iarraidh eile a shàsachadh. Tha ùghdarras aig Cùirt an Fhearainn reachd a chuir a mach a chum seo a’ leasachadh far am meas iad a chùis a bhi riatanach. Am measg tri mìle, tri cheud agus tri fichead ’s a deich a chuir an ainm a stigh airson ghabhaltais ùra, bha sè ceud agus ceithir fichead o shiorrachd Inbhirnis; seachd ceud is dà fhichead ’s a sè deug o shiorrachd Rois agus Chromba; cóig ceud agus a dhà dheug ar fhichead o shiorrachd Earraghaidheal; ceud is tri fichead ’s a sè o dhùthaich Mhic-Aoidh. An cumantas cha robh iarrtasan-meudachaidh ghabhaltais cho tric ri miann air gabhaltais ùra anns na siorrachdan seo. Mar sin cumaidh am Bord ’san t-sùil na ceàrnan ’s am bheil an t-iarrtas seo dian, agus roinnear Albainn na tri roinn air chor agus gu ’m bi an tìr a tha tuath air monadh Dhruim-uachdair cuide ris na h-eileinean an iar fo chùram dithis de bhuill a’ Bhuird, agus na ceàrnan mu dheas fo chùram an treas fir. B’ fhéudar buill shònraichte a thaghadh air son a bhi a’ rannsachadh mu staid nan croitearan an Leòdhas,


[TD 130]

[Leabhar VIII. Darna Mìos an t-Samhraidh, 1913. Earrann 9.]

Tiriodh, agus Colla. Nochdadh miann air gabhaltais ùra le còrr agus tri cheud deug croitear is tuathanach beag ’s an Eilean-fhada, Uidhist, is Barraidh, agus bha ’n dàrna leth dhiubh o Leòdhas. Am measg nam muinntir seo tha tri seòrsa luchd-iarrtais. (1) An t-iasgair air nach ’eil a dhìth ach mu chóig gu h-ochd acraichean fearann-àitiche, a bharrachd air mu dheich acraichean fichead airson fearann-ionaltraidh do spréidh. ’S an o ’n mhuir a tha ’n t-iasgair a faighinn a’ chuid is mòtha de ’bheò-shlainte; cha ’n ’eil e ag amharc air beagan fearainn ach mar ni cuideachail a chum na crìche sin. (2) An croitear a tha ’g amharc ri fearann airson a’ chuid is fearr de theachd an tìr, agus a dh’ fhéumas mu dheich acraichean fichead air son talamh-àitich, agus mu cheud acaire monaidh a chumadh mu shè mairt cuide r’ an àl, deich caora fichead agus each. (3) Fear-fearainn a tha meas gu ’m bheil an gabhaltas, a th’ aige cheana ro bheag, agus a tha miann a mheudachadh. Ged tha earrais muinntir na h-airde deas an cumantas cothromach a chum seilbh fearainn, cha ’n ’eil suidheachadh nan croitearan a thaobh seo ach bochd, agus bi féum air airgead-iasaid o ’n Phàrlamaid. ’S cinnteach gu ’m féum na h-innleachdan a dh’ uidheamaich am Bòrd, a chur fa chomhair Cùirt an fhearainn, cha ’n ann do bhrìgh gu ’m bheil na h-uachdarain an aghaidh na cùise uile, ach do bhrìgh nach deach gach ni mion a dh’ fhéumas a dheanadh fhathast a chum ceann-cordaidh a thoirt gu buil. Mu dheireadh na bliadhn’ a chaidh, bha ’m Bòrd a feuchainn seòl a thoirt mu ’n cuairt air son gnothuichean a’ reiteachadh ris na h-uachdarain. ’S e rùn a th’ aca ’san t-sealladh a thaobh tuathanaich aig am bheil fearann mar thà fo chumhnant, agus a tha ’ga oibreachadh le sgil, gu ’n a bhi a’ cur dragh orra ma’s urrainn iad idir a sheachnadh. B’ fhearr leo feitheamh gus an tig cumhnantan gu crìch, agus gach ni a dheanadh le toil-mhath nan uachdaran ma ghabhas sin a thoirt mu’n chuairt. Ach tha e air innseadh dhuinn anns a’ chunntas nach robh cuid de na h-uachdarain fàbharach an cuid fearainn a’ roinn air son gabhaltais bheaga, do bhrìgh nach robh am fearann ’nam beachd freagarrach air son a roinn air an doigh seo, agus a thuilleadh air sin nach biodh e ceart cumhnantan a bhriseadh. Bha e soilleir (mar a tha ’m Bòrd a cur sios) nach do thuig cuid de na h-uachdarain no an comhairlichean na riaghailtean fo am bheil an obair a’ dol air adhart, agus an t-ùghdarras a tha’n lagh a’ toirt do ’n bhòrd a chum gnothuichean a chur gu buil. ’Nuair a dh’ fhàsas iad na ’s eòlaiche air brìgh an Achd agus na tha fillte ann, bi cùisean na ’s réithe. Cha robh dragh aig a’ Bhòrd a thaobh uachdarain nan eileinean an iar, oir bha iad deiseil fearann a thairgse gun dàil. Am beagan chèarnan thugadh mu ’n cuairt comh-chordadh eadar an dà thaobh, agus chaidh socrachadh a dheanadh. Ach ’nuair a chuireas Bòrd an fhearainn a mach reachd an déidh gearan Bòrd nan tuathanach fhaotainn, féumaidh na h-uachdarain gèilleadh ge b’ oil leo. ’S cinnteach nach gabh seo a sheachnadh, ged bhiodh e na bu taitneiche cùisean a bhi air chor eile. ’Nuair a theid an reachd seo a chur a mach, buinidh e ri iarrtasan ceithir cheud, tri fichead ’s a seachd deug a tha ’g iarraidh gabhaltais ùra, no na gabhaltais a th’ aca a mheudachadh. Am measg nam muinntir seo tha ceud agus a h-aon deug ar fhichead a chomhnuidh an Leòdhas, Uidhist, is Barraidh. Tha iad ag iarraidh faisg air deich mile fichead de dh’-acraichean; ceud an Earraghaidheal ag iarraidh tri mìle, ceithir cheud agus tri fichead ’s a dhà dheug de dh’ acraichean. Chithear bho seo gu ’m bheil còrr agus cóig cheud fear-iarrtais ri bhi air a shàsachadh mu ’m bi cùisean air an reiteachadh.


[TD 134]

[Leabhar VIII. Darna Mìos an t-Samhraidh, 1913. Earrann 9.]

COMHRADH NAN CROITEARAN.

LE IAIN MACPHAIDEIN.

Choisinn na beachdan seo a’ cheud duais aig Mod Inbhir-nis, 1912.

“Sin thu fein ’sa màl,” arsa Lachunn, “ach nach duirt mi cheana riut nach bu mhàl a chuid bu mhò de na bha iad a pàidheadh, ach luach an fhearainn a bha iad a ceannach, agus na ’m biodh iad fo na sean laghannan, anns na sean làithean, nach ’eil cho sean, no cho fada air ais ’s nach faod cuimhne a bhi againn orra, an uair a dh’ fhéumadh iad a màl a chuirte orra a phàidheadh no gabhail a mach air an dorus, na ’m biodh sud mar sud an diugh phàidheadh iad na bha iad a pàidheadh gun ghuth mór, gun droch fhacal ged dh’ fheumadh iad dol tri uairean thar a chuain shiar ’ga chruinneachadh; chuireadh e iongatas ort, na théid agad air a dheanamh, an uair a dh’ fhéumas tu ’dheanamh.” “Cha ’n ’eil mi a cuir teagamh ann an dad de na thuirt thu rium,” arsa Gilleasbuig, “ach tha e anabarrach furasda leis an fheadhainn a tha teòma, air a bhi ’faotainn coire do chàch—agus tha iad lìonar—a bhi ’meudachadh na coire sin, ach na ’m biodh an t-uallach a bh’ aig càch ri ghiùlan, air a chur air guaillean na muinntir a tha faotainn coire dhoibh, bu bhochd a bhiodh an gliug ’san cnàmhan aon uair ’s gu ’m fàsadh iad sgìth dheth; ’s cha bhiodh sin fada.”

“Cha ’n ’eil ann an sin,” arsa Lachunn, ach a bhi ’cuir plàsda riobaig ri ceann robaig, agus a cuma na coise ris a bhròig, ann an àite a bhi cuma na bròige ris a chois; ’suarach leibideach an leisgeul, eadhoin do ’n liobaste, a ràdh—“cha ’n ’eil mise na ’s miosa na càch”; cha ’n i cheisd idir, co ì? co e? no co iad? a bheir béum, na brosnachadh, dhuinn, ach si a cheisd, an d’ rinn sinn ar gnìomh air dhòigh ’s gu ’n cuir onair urram air a ghnìomh sin? Ma rinn, cuiridh ar gnìomh fein urram oirnne. ’S bochd an t-altruman do neach an spiorad o ’n tig na briathran—“ciod is mò leamsa dè their no de ni càch, ni mise mar a thogras mi fein!” Cha d’ thàinig a leithid sud de bhriathran riamh o bheul curaidh.”

“Cha ’n ’eil an sin agad,” arsa Gilleasbuig, “ach buille air cù, ’s buille air cat, ’s buille eile air an làir bhàin.” Ma tha ’n dùthaich agus càirdean nan croitearan cho gean, agus cho géur, ann an cùis nam Barrach, agus gu ’m bu mhath leo a’ faicinn ’nan tighearnan fearainn ann am bliadhna na dhà, c’arson nach do chuidich iad leo gus an sin a dheanamh.”

“Am fear a dh’ fheumas dithis ’ga chumail ’na sheasamh, ’s beag stàth dha a bhi ’cath no a cothachadh,” arsa Lachunn, “ach air a shon sin, tha iad lìonar ’nar measg fein agus cha ’n ’eil teagamh agam nach ’eil iad ri ’m faotainn am measg dhaoine eile cuideachd, a tha creidsinn, no co dhiù a’ gluasad mar ga ’m biodh iad a creidsinn, gur h-e dleasnas na Rìoghachd daltachan a dheanamh diubh fein, agus an altrum ’san cumail gu sochdrach saibhir, le ’n soithichean daonnan làn, ’s iad fein gun dìth, gun deireas.” “Ceart gu leòir,” arsa Gilleasbuig, “agus nach e dleasnas na Rìoghachd fhaicinn, gu’m bheil cuid, còir, ’us cothrom, aig an t-t-sluagh?” “Se, gun teagamh,” arsa Lachunn, “dleasnas luchd-riaghalaidh na Rìoghachd, fhaicinn gu’m bheil cothrom agus sochairean coitcheann, còir nan uile, aig gach neach, agus aig gach roinn de ’n t-sluagh, cho fada ’sa ’s dleas sin dhoibh; ach ma thòisicheas an luchd riaghalaidh air altrum roinn de ’n t-sluagh ’nan uchd, agus roinnean eile dhiu fhàgail a màgran air an ùrlar, bithidh an luchd riaghalaidh sin, cia air bith co iad, ann an cunnart gu ’n teid a bhàirlinn a chur nan dòrn, agus iuchairichean an tigh-mhoir ’sa chaisteil a chur ann an làmhan eile.”

“Faodaidh e bhith gur h-ann mar sin a thachradh,” arsa Gilleasbuig, “ach cha ’n ann air an toillteannach is trice a thuiteas an t-slat, ach c’arson a dh’ fhéumadh neach idir pàidheadh airson an fhearainn a thug Dia saor do ’n t-sluagh?” “Cha ’n aithne dhòmh-sa,” arsa Lachunn, “dòigh, ach an aon dòigh, air a cheisd sin a fhreagairt, agus ’s i so i, ceisd eile fheòrach mu ’coinneamh. C’ arson a bha daoine a reic agus a ceannach fearainn, cho fada air ais ’sa tha Eachdraidh no beul aithris a’ dol, agus tha sin tharais air dà mhìle bliadhna, c’arson a nis, a bha iad a ceannach chòirichean, ma bha iad a creidsinn gu ’n robh am fearann saor o Dhia aca?”

“Cha ’n ’eil móran sgil agamsa,” arsa Gilleasbuig, “air eachdraidh sam bith, agus cha ’n ’eil sgil idir agam, air de bha a tachairt o chionn còrr agus dà mhile bliadhna, agus cha mho a tha mi a’ creidsinn gu ’m bheil fios agadsa, no aig mòran de ’n t-seòrsa dhaoine do ’m buin sin le chéile, air eachdraidh a tha cho sean sin; ach tha iad ag ìnnseadh dhomh, gu’m bi iad a’ deanadh nan uibhean ann an <eng>America<gai>. Ma dh’ fhaodte gu ’n dean iad Eachdraidh


[TD 135]

[Leabhar VIII. Darna Mìos an t-Samhraidh, 1913. Earrann 9.]

an sin cuideachd.” “Na biodh eagal ort,” arsa Lachunn, “gur h-ann a deanabh uaill as na bheil agam de dh’ Eachdraidh a tha mise, a chionn cha ’n ’eil Eachdraidh agam, nach robh aig m’ athair ’s aig mo sheanair, agus se sin an Eachdraidh a tha ri ’fhaotainn anns a Bhìobull; a chionn gu ’n leubhadh iad an aon chànain a b’ aithne dhoibh, bha iad mion eòlach, air na tha eadar da chlàr an Leabhar sin; agus thug iad an aire gu ’m biodh a’ fòghlum ceudna agamsa; sin agad mar as aithne dhòmhsa Eachdraidh a tha còrr agus dà mhìle bliadhna ’dh’ aois.”

“Se mo bheachd,” arsa Gilleasbuig, “nach faic thu bheag mu reic, no mu cheannach fearainn anns an Leabhar sin.”

“Cha ’n e ’m beag idir a chi mi ann,” arsa Lachunn, “ach a’ mór, leis a sin foghnuidh leam am beagan fein a thoirt fo t-aire aig an am so; tha mi cìnnteach gu ’n cuala tu roimhe so, gu ’n do cheannaich Abraham am fearann anns an d’ rinn e ’n uaidh anns na thiodhlaic e ’bhean; ged a chaidh am fearann sin a thairgsinn dha a nasgaidh cha do ghabh e e.”

“Ach an innis thu dhomh,” arsa Gilleasbuig, “c’arson nach do ghabh e ’m fearrann a chaidh a thairgsinn a nasgaidh dha.”

“Bha dà aobhar shònraichte air a sin,” arsa Lachunn, “b’e ’cheud aobhar, neo-eisimeileachd ìnntinn fein, agus b’e an dàrna aobhar gu ’m bu duine faicilleach e da ’m b’ aithne a ghnothach, agus a chleachd a bhi ’sealltainn roimhe; leis a sin thuigeadh e, ged dh’ fhaodadh am fearann a bh’ air a thairgsinn a nasgaidh dha, a bhi ceart gu leòir, fad a bheatha féin, agus fad beatha an fhir a thug dha e, no co dhiù, a bha cho diònach air a thoirt dhà. Co b’ urrain innseadh, ciod a dh’ fhaodadh tachairt as a dheidh sin, leis a so uile fo chomhair, agus fo bhreathnachadh inntinn?

(Ri leantuinn).


[TD 136]

[Leabhar VIII. Darna Mìos an t-Samhraidh, 1913. Earrann 9.]

Cha ’n ’eil eadar an t-amadan ’s an duine glic, ach gu’n ceil an duine glic a rùn, agus gu ’n ìnnis an t-amadan e.


[TD 137]

[Leabhar VIII. Darna Mìos an t-Samhraidh, 1913. Earrann 9.]

POSADH TIGHEARN’ OG RATAMHURCHAIS.

Air an deicheamh là de mhios deireannach an Earraich chaidh ceangal-pòsaidh a dheanamh eadar Iain Peadar Grannd Tighearn’ Og Ratamhurchais agus Marsali, nighean an Urramaich D. H. A. Truell lagus Baintighearna Cornelia Truell, piuthar Iarla Moreibh, Tigh Clonmannon, Siorrachd Uiglo an Eirinn. Ghabh frithealadh sòlaimte a’phòsaidh àite ann an Eaglais Cilluisge, a réir riaghailtean na h-Eaglaise Eirionnach; rinn sagart Eaglais Easbuigeach na h-Alba, an t-urra: Seumas Macpharlain Barrow am frithealadh, agus an t-urra: A. D. Moore pears’ eaglais Cilluisge ’ga chuideachadh. An àite flùran, ghiulain Bean-na-Bainnse Leabhar na h-Urnuigh Choitchionn, (anns a’ Ghàidhlig) tiodhlac fir-na-bainnse.

Cha ’n ’eil e furasda do dhuine de m’ sheòrsa-sa cunntas a thoirt mu éideadh Bean-na-bainnse, ach bha i sgeadaichte gu mìn, rìomhach ’nam bheachd-sa. Airson Fear-na-bainnse, bha esan (mar bu chòir dha ’bhi), sgeudaichte an éideadh a dhùthaich féin—anns an fheileadh, agus Bràist Mhic Alpein, sean Bhràist Ratamhurchuis air a ghualainn. Bha Tighearna Ratamhurchuis e fhéin ann, agus bha esan mar an ceudna sgeadaichte leis an fheileadh. Sheas duine còir laimh ri fear-na-bainnse, is feileadh airsan cuideachd—an duine uasal Imhear Forsàidh Grannd. Bha ’n eaglais làn sluaigh agus rìomhach le flùran. An déidh a’ phòsaidh chaidh a’ chàraid òg do Thigh Chlonmannon—an duine uasal Ailean Gillmoire a cluich air a’ phiob-mhóir fad an rathaid bho ’n Eaglais. Aig an tigh bha cruinneachadh mór de chàirdean an teaghlaich, agus aig cóig uairean dh’ fhalbh a’ chàraid òg. Ach mu ’n d’ fhalbh iad chaidh ruidhle a dhannsadh le ceathrar de na Gaidheil Albannaich, ni a thug mór aoibhneis de ’n chuideachd. Bi buill a’ Chomuinn Ghaidhealaich toilichte gu’n d’fhuair Ratamurchus Og bean a tha cho toigheach air a h-uile ni Gaidhealach, ’s a tha e fhein. Tha fios againn air na rinn e airson a’ Chomuinn ’nuair a chuir e air bonn am bannal-dannsaidh Gaidhealach an Dun-eideann ’s an bhliadhna 1911. Chuidich sud sporan a’ Chomuinn gu mór. Tha ’n t-uasal òg so na phiobair ainmeil, agus am measg a chàirdean tha làn fhios air na rinn e airson piobaireachd. Tha sinn cinnteach gu ’n dean a’ chàraid òg na ’s urrainn doibh a chum a’ Ghaidhlig a chur air adhart cuide ris na h-uile ni Gaidhealach eile. Mar so guidheamaid saoghal fada dhoibh. S. M. B.


[TD 145]

[Leabhar VIII. Treas Mìos an t-Samhraidh, 1913. Earrann 10.]

MEURAN A’ CHOMUINN.

Is airidh meuran a’ Chomuinn Ghaidhealaich anns gach cèarn de ’r tìr air taing, cha’n ann a mhàin air son an dìlseachd do rùn agus do oidhirpean a’ Chomuinn ach air son na rinn iad re a’ gheamhraidh ’s an earraich a chaidh seachad a thaobh canain na dùthcha. Tha e soilleir gu’m bheil ar cànain ’s ar cèol na ’s dlùithe ri inntinn an t-sluaigh na bha iad o chionn fhada. Tha ’n t-ath-bheothachadh aithnichte a dh’ aindeoin grùn-sgull an tiolpadair, co dhiù ’s e pears’ eaglais no foirfeach. Tha e taitneach gu ’m bheil a nis na ministearan, agus an dream is farsuinge beachd am measg an t-sluaigh, a’ gabhail tlachd an obair nam meuran. Thug iad gnùis di do bhrigh gu ’m bheil i measail innte fein, agus buadhmhor a thaobh ar cànain. Gidheadh tha sinn a’ cluinntinn gu ’m bheil fuigheall ri fhaotainn an cuid de sgìrean a chrathas an cinn ma theid òrain ghasda Ghàidhlig a sheinn ’nan nàbachd, no ma chriochnaichear céilidh le ruidhle dannsa, mar gu ’m bu mhór an lochd sud! Gu dearbh ’s e ruidhle-thulachain obair is tlachdmhoire no bhi a’ màbadh do chomh-chreutair, do bhrìgh ’s nach ’eil e ag amharc troimh do spéuclairean-sa. Cha ’n ’eil sinn idir miannach air beum a thoirt air muinntir a tha treibhdhireachd ’nan aidmheil fhein, ged nach fhaic cuid eile an gnothuch mar tha iadsan a’ faicinn. Ach ciod è ’their sinn ris an dream fein-spéiseil a tha ’g altrum a’ bheachd gur th’ann orra fhein a chaidh an tomhas is motha de spiorad na treibhdhireachd a thaomadh; gur th’ ann ’san ionad-tasgaidh acasan a gheibhear fiosrachadh dìomhair mu ’n fhior mhodh a bu choir a bhi ’riaghladh caithe-beatha. Fhad ’s a bhios meuran a’ Chomuinn fo riaghladh nan daoine cothromhach a tha a’ gabhail tlachd ’nan obair an dràsda, cha léir dhuinne gu’m bheil dad cèarr.

’S e an cul-sgrìobhaidh a th’ air bratach a’ Chomuinn, “Ar canain ’s ar ceòl.” Tha’n dà ni comh-cheangailte; agus cha bu choir dhuinne ’n ar n-aineolas am bann, leis na cheangail ar n-aithrichean iad ’nan gliocas, fhuasgladh. ’Nuair a dh’ amhairceas sinn thairis air na chaidh air adhart aig gach coinneamh is céilidh, féumar aideachadh nach biodh e soirbh dòigh eile air son oidhche dhorcha gheamhraidh a chur seachad cho neo-lochdach, gu h-àraidh ’nuair a bheirear fainear nach ’eil i a’ cur bacadh air na dleasdanais eile a bhuineas do bheatha chreutairean. Cudthromach mar a tha na dleasdanais sin anns an t-seadh is àirde, tha slàinte inntinn an duine ag iarraidh tomhas de dh’ àbhacas is aighear reusonta, ma ’s e ’s gu ’n siubhail e troimh ’n t-saoghal ann an slàinte cuirp is inntinn. Cha ’n urrainn duinn sunnd agus feala-dhà a thilgeadh a


[TD 146]

[Leabhar VIII. Treas Mìos an t-Samhraidh, 1913. Earrann 10.]

leth-taobh mar ni neo-fhreagarrach do chaithe-beatha. Mar an ceudna cha ’n e faoineas a th’ann a bhi meòrachadh air a’ ghliocas a tha fìllte anns na seann sgeulachdan. Tha na h-òraidean ciatach a chaidh a chur a mach leis na meuran an uiridh a’ foillseachadh nach do chaill na Gaidheil an gràdh do’n chanain mhàthaireil. Ach thugamaid fainear gu ’m bheil móran ri dheanadh fhathast, mu’m faigh i a choir is dligheach dhi ’n ar dùthaich. Is ann ’s an òigridh a tha ar n-earbsa. Feumar àite fhaotainn dhi an cùrsa-teagaisg nan sgoilean, oir ma dh’ éireas òigridh na Gaidhealtachd gu ìre, aineolach air a’ Ghàidhlig, ciod è a shàbhaileas i o dhol a dhìth mu’n tig an ath ghinealach. Deanadh gach meur ullachadh air an ath-gheamhradh a chum agus gu ’m bi iad deiseil, ’nuair a thig àm-taghaidh bùird nan sgoilean a’ s t-earrach so tighinn. Cùmte a’ Bhratach suas a dh’ aindeoin cò theireadh e.


NA H-EAGLAISEAN AGUS A’ GHAIDHLIG.

Saor o na thuirt an t-Urra: Mgr. Russell, agus Mgr. Mac Phàrlain, ministear Chinn a’ Ghiuthsaich, mu thiomcheall cuideachadh oileanaich oga, ’s gann gu ’n d’ fhuair a’ Ghàidhlig na b’ fhaide na cùl na còmhlaidh ’nuair a bha Ard-Sheanadh na h-Eaglais ’nan suidhe an Dun Eideann o chionn ghoirid. ’Nuair a bha a’ bhuidheann uasal a shuidh aig am biadh-maidne Di-ciadain riaraichte, thugadh a cùis fainear le neach no dhà, ach cho robh aon an làthair a labhair cho loinneil ri Bain-tighearn’ Ormadail. Na ’n gabhadh sradag no dhà de ’n éud a tha innte-se a thaobh na Gaidhlig àite-beòthachaidh fhaotainn am buill na h-Ard-Sheanaidh, chluinnte toirm agus crith-ghluasad am measg nan cnàmhan tioram an cuid de cheàrnan de ’n Ghaidhealtachd. Chithear air taobh duilleig eile cho cothromach ’s a labhair a’ Bhain-tighearna chòir. Thug Mgr. Mac Phàrlain cunntas air an deagh obair a tha ’dol air adhart ’na sgìreachd fhéin—oileanachadh ghillean oga a tha ’deanamh deiseil air son dreuchd nam ministreileachd. Tha ainm an Dotair Mhic Choinnich nach maireann comh-cheangailte ris an obair chliuiteach seo. ’S esan a chuir an gnothuch air bonn, agus tha Mgr. Mac Phàrlain a’ dol air adhart ’san cheart ròd. Chaidh tagradh a chur a mach aig a’ choinneamh air son airgid, oir cha ’n urrainn an obair soirbheachadh a chion seo. Is cinnteach nach tréig fialaidheachd luchd nan sporanan móra a’ chùis an àm a h-airc, agus gu ’m faigh Mgr. Mac Phàrlain na dh’ fhóghnas.

Am measg nan òraidean a chuir na Diadhairean a mach aig cruinneachadh nan trì Eaglaisean mu ghainnead frithealaidh theachdairean air feadh na Gaidhealtachd, cha ’n fhiosrach sinn gu’n d’ thuirt iad lideadh mu bhun a’ ghnothuich; ’se sin bacadh na Gàidhlig as na sgoilean eadar àrd is ìosal. ’Se seo an cunnart is motha ’tha ’ga bagradh. Mur a cuir na h-Eaglaisean an taic ri seo, mur a cuidich iad an dream a tha ’strì ri a h-àite dligheach a thoirt do ’n Ghaidhlig, ciod è stà a th’ann a bhi ’teachd do Dhun-Eideann uair ’sa bhliadhna ’s a tuireadh nach ’eil ministearan ann air son na Gaidhealtachd? Féumar an t-allt a ghlanadh aig a thoiseach mu ’m faicear an sruth a’ ruith glan. Seo an sanas a bheireamaid do nam ministearan còir. Gabhadh iad e na thràth. Cha mhisd iad taobh eile na cùise a chluinntin. Tha dà thaobh air bean a’ bhaillidh, ’s dà thaobh air bàta ’n aisig.


AIR AN RATHAD GU AONADH.

Is e aonadh Eaglais na h-Alba ri Eaglais—Shaor Aontaichte na h-Alba a’ phuing, os cionn gach puing, a bha fa chomhair an dà bhuidheann aig àm a’ chruinneachaidh. Cò na ’r measg a chuala mu’n chonnspoid shearbh a bha ’dol air adhart, gun sgur, air feadh Albainn an déidh an Dealachaidh (1843), a chreideadh gu ’n tigeadh an dà Eaglais cho dlùth r’a cheile, agus gu ’m biodh iad a’ réiteachadh an rathaid gu aonadh? Tha cuid de na ministearan is àird’ an inbh a’ deanamh a mach gu’m bheil an t-slighe réidh gu ’deireadh, agus gu’m bith an dà Eaglais aontaichte mu ’n tig deich bliadhna. Gun teagamh tha ’bharail seo urramach d’am miann, ach cha d’ rainig iad fhathast balla-meadhonach an eadar-dhealachaidh, far an tòisichear bun agus stéidh nan eaglaisean a chur an eagan a chéile. Buaidh leo ’nuair a thig sin. Chaidh àm an t-searbhadais a nis seachad, agus dhùisg gradh-bràthrail na àite. Tha obair na ’s cubhaidhe ri ’n laimh no bhi a’ dol an amhaichean a chéile mu phuingean nach buin ri diadhachd no cor sìorruidh an t-sluaigh. Tha beachdan air atharrachadh, tha aire dhaoine na ’s farsuinge, tha spiorad nan seann deasbaireachd marbh do bhrigh nach robh feum no beatha ’ga leantuinn, agus


[TD 147]

[Leabhar VIII. Treas Mìos an t-Samhraidh, 1913. Earrann 10.]

an àite seo uile chithear dearbhadh gu ’n do dh-fhàs spiorad an t-soisgeil, na firinn ’s a’ chomh-chordaidh far an robh fuarachd agus strì mhi-sheirceileachd roimhe seo. Ma theid an trusgan a chaidh a réubadh a charadh a nis, nach bi a’ bhliadhna air an tachair sin ainmeil an eachdraidh Albainn. Cha ’n ’eil móran de ’n ghinealach og a tha eolach air eachdraidh an àm ud; air a shon sin is airidh cuimhne a chumail air na curaidhnean a sheas a mach air son bheachdan nach leigeadh an coguis leo a chur a leth-taobh, agus a thoirmisg dìmeas a dheanamh air an admheil. Soirbheachadh leis an aonadh.


[TD 151]

[Leabhar VIII. Treas Mìos an t-Samhraidh, 1913. Earrann 10.]

COMHRADH NAN CROITEARAN.

LE IAIN MACPHAIDEIN.

Choisinn na beachdan seo a’ cheud duais aig Mod Inbhir-nis, 1912.

Cheannaich e ’m fearann, a chum ’s gu ’m biodh còir aige fein agus aig a shliochd gu bràth air; agus ged nach ’eil an so, a thaobh Eachdraidh, ach iteag bheag a broilleach a’ chalamain, thug an iteag sin, troimh na linntean, ugadsa agus ugamsa, an fhìrinn so; gu ’n robh còir cheannaich air a cumail, ’s air a meas mar ni seunta dìomhair le sluagh de gach fine agus creuda, aig an robh am bith anns an t-saoghal so o chionn na mìltean bliadhna.” “Ach ciod air bith,” arsa Gilleasbuig, “a bha daoine ’deanadh o chionn mìle, no o chionn ceud bliadhna, dh’ fhaodte nach biodh e iomachaidh, no idir freagarrach dhuinne na nithean ceudna, a dheanamh air an latha ’n diugh, ’s cha mho na sin a dh’ fhaodamaid cuid dhiu a dheanamh ged a bhiodh an toil againn; ach coma co dhiù, cha ’n ’eil dad de sin ag atharrachadh na cùis, tha ’n sluagh a creidsinn gu ’n tugadh am fearann saor o Dhia do ’n duine, agus leis a sin, nach ’eil còir aig neach sam bith dol a dh’ iarraidh màil no luach air son fearainn.” “ ’S gann dà,” arsa Lachunn, “ ’S gann gu ’m bheil an sluagh a’ creidsinn gu ’n tugadh am fearann saor do ’n duine, a chionn tha fios aig a mhór chuid de ’n t-sluagh gle mhath, a cheud chrioman fearainn, a chaidh a thoirt saor do ’n duine, nach b’ fhada a ghléidh e ’n crioman sin, agus chaidh a chur a mach as, agus cead a choise a thoirt dha air an talamh choitcheann, as an robh e ri aran a thoirt ann am fallus a ghnùis; ach faodaidh mi aideachadh gu ’m bheil móran de ’n t-sluagh a tha ’creidsinn, agus a’ gluasad a réir an creideimh, agus ’se ’n creideamh sin, gu ’n tug Dia—no cumhachd air choireiginn eile—fearann saor dhoibh fein, agus cha ’n e mhàin am fearann, ach a h-uile rud eile a chì an sùilean ’s air an ruig an làmhan, gun dradh ’sam bith a chur orra fein, ’se crùnadh an sòlais a bhi daonnan a tional as na h-ionadan anns nach do sgaoil iad.” “Tha ’n leithidean sin ann gun teagamh sam bith,” arsa Gilleasbuig, “ach cha ’n ’eil iad aon chuid cho seadhail no cho lìonmhor, ’s gu ’n ruig sinn a leas a bhi tric ’ga ’n àireamh; ach cha ’n e sin an tarrunn air na chrochadh an fhalluinn idir. Cuime nach biodh am fearann saor aig na h-uile a tha ga àiteach?


[TD 152]

[Leabhar VIII. Treas Mìos an t-Samhraidh, 1913. Earrann 10.]

Agus cuime a dh’ fhéumar a bhi ’pàidheadh màil do dh’ fheadhainn eile, aig nach ’eil còir air ach na thug bleid, mèirle, no ceilg dhoibh, no tìodhlachd amharasach air choreiginn a thilg rìgh air fear de ’n sinnsrean o chionn fada?” “Thuirt an rìgh, thug an rìgh, ’s rinn an rìgh a h-uile rud,” arsa Lachunn, nach fada ag éisdeachd nan sgeul sin sinn, ’s ged a tha sinn a nis air fàs sgìth dhiu, bha latha ’s cha bu bheag ar leòir dhiu. Bu taitneach a bhi ’g éisdeachd riu, mar a chaidh an rìgh a shealg ’s mar a bhuail an t-acras e, mar a chaidh e do thigh duine bochd, ’s mar a rinn an duine bochd meadar brothais dha, ’s mar a dh’ith an rìgh a leòir, ’s mar a thug e bhaile fearainn do ’n duine bhochd, le aonta ri bheò, a bhiodh aig a shliochd na dheidh, cho fad ’s a shiùbhlas gudaboc air sgiathan, no ’shiabas bò a h-earball a chur dhith nan cuileagan; nach iomadh uair a thug sinn tacan ag éisdeachd, agus tacan a b’ fhaide, a guidhe, gu’n tachradh rìgh oirnn fein latha-éiginn ’se air acras, ’s gu ’m faigheamaid fuasgladh a dheanadh air na fhéum. Tha sud uile gasda, ach cha robh na rìghrean uile gu léir cho fialaidh sud mu ’n fhearann; an uair a bheireadh iad còirichean do neach sam bith. Cha b’ ann saor a leigeadh iad as an làmhan e; dh’ fheumadh am fear a gheibheadh fearann, a bhi le ’fhichead, le ’cheud, no le ’mhile fear—a reir a sheilbh—air a leithid so de latha, aig a leithid sud de dh’ àite, an uair a dheanadh an rìgh fead. Agus dh’ fhéumadh e féin agus a dhaoine, a bhi armaichte, deas gu ’dol do ’n tuasaid as leith an rìgh; agus ged bhiodh e féin, agus a chuid bu mho de’ dhaoine marbh air an àraich, cha bhiodh aig a’ chòrr dhiu ach tilleadh dhachaidh mar a b’ fheàrr a b’ urrainn iad, cuid dhiu ’nan criplich, fad a chòrr de ’n làithean. Cha robh <eng>pension<gai> ann no a leithid de dh’ fhacal aithnichte am measg an t-sluaigh. Sin agad mar a bha iad a pàidheadh a’ mhàil, anns na làithean glòrmhor ud a dh’ fhalbh, agus mu’m bi sinn uile—a tha na’r ciall—a guidhe nach tìll tuillidh; agus thairis, air a so uile bha còirichean aig daoine anns an Rìoghachd so, mu ’n robh rìgh riamh aca.”

Faodaidh sin uile a bhi mar a tha thu ’g ràdh,” arsa Gilleasbuig, “cha ’n ’eil fhios agamsa, ach tha fios agam, gu ’m faod mi’n deadh thigh a chur a suas, ged nach bi mi a’ togail air a chloich-stéidh a bh’ aig mo sheanair; ach nach coma dhomh de ’n stéidh air an tog mi, cha ’n ’eil sinn a’ dol dad na’s feàrr an déidh a h-uile lagh is achd a tha tighinn a mach g’ ar cómhnadh, ma ’s fìor.”

“Cha dean achd soc, no’m paipear air am bheil e sgrìobhta bord-ùireach do chrann treabhaidh,” arsa Lachunn, “rinn daoine eile an t-achd, ach féumaidh sinne an treabhadh a dheanadh.”

“Nach coma co dhiù ni sinn treabhadh no ruamhar, cho fad ’sa tha ’n dùthaich làn ròcaisean, fhiadh, agus choigreach,” arsa Gilleasbuig.

“A thaobh nan ròcaisean,” arsa Lachunn, “cha’n fhaca mi riamh am math, ged a bhios cuid ag ràdh nach cron uile iad, agus a thaobh nan coigreach, cha ’n fhaca mi riamh an cron, agus a thaobh nam fiadh, a dh’ aindeoin na bhios cuid ag ràdh mu ’n deidhinn, tha iad fein agus ar sìnnsrean fada ’nan coimhearsnaich, ’s ma ’s dona ann iad, bu mhiosa as iad, Cha ’n aithne dhòmhsa de a chuireadh tu air taobh na beinne ud thall mar a cuir thu féidh oirre, ged a bha caoraich oirre, cha robh iad ach a’ dol leis na creagan ’sa ’bristeadh an cnàmhan a h-uile lath ’sa bhliadhna. Agus ged a chuireadh tu gobhair oirre, cha ’n ’eil farraid ’sa mhargadh orra, ’s cha teid a’ chlann-nighean g’ am bleodhann am bliadhna dhuit, b’fhearr leo a Ghalldachd a thoirt orra. Ach dh’ fhaodadh tu seilleinean fheuchainn air taobh deas na beinne, théid iadsan do dh’ iomadh fruchag agus sgor anns nach téid créutair ’sam bith eile ach eun.”

“An e sin do bharail air an fhiadh,” arsa Gilleasbuig, “nach e mollachd na dùthcha? Am fàg e dias no duilleag air achadh nach ith e?” “Nach dean a’ bhò sin ort ma leigeas tu leatha?” arsa Lachunn. “Ni a’ bhò a cheart rud orm ma leigeas mi leatha,” arsa Gilleasbuig, “ach togaidh mi fein callaid a chumas a mach bò, ach cò a thogas callaid a chumas a mach fiadh?”

“Sin agad e,” arsa Lachunn, “mar a thuirt am fear a chaidh anns an t-sùil-chrith:—Bha mo cheann ’s mo chom ’gan snìomh ’s ’gan toinneamh, ach bha mo chasan ann an làrach nam bonn. Ach tha móran againn a th’ann an làrach nam bonn daonnan, ged nach ’eil sinn an suil-chrith idir. Ma ghabhas callaid togail an suil-chrith a chumas a mach bò, gabhaidh callaid togail a chumas a mach fiadh. B’ fhearr leam gu ’n tigeadh e, ’s gu ’n itheadh e ’n crioman coirce sin agam-sa, cha ’n ith e ach an dias dheth; gheibhinn luach mo choirce le làn riadh, agus bhiodh a’ chòmhlach agam fein.”

“ ’S coma leam e fein, ’s gach duais ’us luach a thig na lorg,” arsa Gilleasbuig. “Cuiridh mi geall ’s bheir mi dùbhlan, do


[TD 153]

[Leabhar VIII. Treas Mìos an t-Samhraidh, 1913. Earrann 10.]

neach ’sam bith a thig mu ’m choinneamh, nach ’eil math, ach cron, do ar dùthaich, anns an t-seilg, no anns na h-uaibhrich bheairteach a tha ’ga ceannach ’s ’ga stròiceadh ’s ’ga cur o fhéum.”

“Mu ’n toir thu dùbhlan do neach sam bith,” arsa Lachunn, “feumaidh tu do bheachdan féin a thomhas thairis is thairis, agus thairis a rithis, agus mur a dean thu sin, gheibh do chonnspaidiche iomadh meang ad armachd anns a’ faigh e bàrr a chlaidheimh a shàthadh, gun dol gu achlais na lùirich.”

“Tha thusa ’n greim ris a’ chreig, mar a tha bhàirneach,” arsa Gilleasbuig, “agus cha ’n e putadh de ’n òrdaig a chuireas dhith thu; ach cha toir so a mach dhòmhsa mo cheann uidhe.”

“Tha ’m feasgar fada, ’s cha ’n ’eil a’ chabhag ann,” arsa Lachunn, “ ’s ged nach sgoilear no feallsanach mise, tha mi tuigsinn air dath na toite aig mullach an luidhear, gu ’m bheil am buntàta bruich, ’s théid sinn a stigh.”

A’ Chrioch.


[TD 161]

[Leabhar VIII. Ceud Mìos an Fhogaraidh, 1913. Earrann 11.]

CRANNCHUR A’ GHAIDHEIL.

Am bheil e uidheamaichte air a shon?

Am measg dhaoine foghluimte a tha geúr am beachd, tha cuid am barail gu’m bheil rùn dìomhair co-cheangailte ri cinnich àraidh, a tha ’ga stiùireadh troimh an deuchainnean gus an t-suidheachadh a tha, mar a theirear, an dàn doibh, agus gu ’n ruig iad an ceann-uidhe fa dheòidh, fada no goirid an t-slighe. Mar a tha gnothuichean na beatha seo a’ fosgladh a suas, gus mar a tha na rudan a bha ’g amharc dorcha a’ toinneamh á filleadh, tha ’n t-slighe a’ fas na’s soilleire; tha eial is gliocas a’ réiteachadh thrioblaidean, agus tha ceartas anns an t-seadh is airde a’ faotainn a’ chòir a bhuineas da an cùrsa an t-saoghail.

Aig an àm seo ’bhliadhna tha muinntir nam bailtean móra a’ teachd ’nan ceudan air tòir tàmh agus ùrachadh beatha ann an gleanntan na Gaidhealtachd, ach saoil cia mheud a ghabhas fainear co dhiù tha na sléibhtean boidheach, a tha ’togail a leithid a thoil-inntinn annta, na ’s freagarraiche air son tuath àrach no air son raointean-seilge. Dh’ fhaodadh gu ’n abair a’ chuid is mò de ’n luchd-seilge gu ’m bheil gnothuichean air sheòl math gu leoir mar a thà iad. Gidheadh tha a’ mhuinntir a’s geúre beachd ’nam measg a’ gabhail a stigh gu ’m bheil atharrachadh do-sheachnadh air tòiseachadh, ach air a shon sin nach ruig e leas a bhith an aghaidh leantainn seilge na h-àite fein. Ma shèolas na rinn Parlamaid aire an t-sluaigh—àrd is iosal—gu ’bhi a’ meòrachadh air na puingean a bhuineas gu sonruichte do ’n Ghaidhealtachd, thig toradh an cois na cùise, ach cha ’n ’eil an Deo-Greine a’ gabhail taobh seach taobh—Athaiseach no Adhartach—anns na deasbudan a tha do-dhealaichte ri innleachdan-riaghlaidh. ’Se math na Gaidhealtachd agus an t-sluaigh a th’ againn ’san amharc, ge bith de’n taobh o’n tig e.

Tha cuid de ’n bheachd nach d’ fhuair na Gaidheil an t-ullachadh a shruthas bho theagasg is oilean freagarrach, a chum a bhuil a dh’ fhaodadh iad a chosnadh mar thoradh air an atharrachadh a tha a’ dol air adhart mu ’n cuairt doibh, agus mar sin gu ’m bheil fada ma ’s ruig iad air na tha an càirdean dian am meas mar an Còir-Bhreth. Co dhiù tha bun ’san bheachd seo no nach ’eil, tha fios aig an t-saoghal gu ’n do dhearbh an Gaidheal gu tric an comas a th’ ann mar ghnè, a chum e fein uidheamachadh an aghaidh nithean neo-chumanta; an teòmachd a dh’ fhoillsich e ’nuair a rachadh a chur thuige. ’S gann gu ’m bheil ceàrn de ’n Rioghachd thar chuan, nach h-eil ainm air dòigh air choreigin co-cheangailte ri stéidheadh bhailtean, is riaghladh thìrean a chum buannachd Bhreatuinn. ’S ann na dhùthaich fhein, ’na ’gleanntan ’s ’na ’srathan a thainig e, ann an seadh, geàrr. Math dh’ fhaodte gu ’n abair


[TD 162]

[Leabhar VIII. Ceud Mìos an Fhogaraidh, 1913. Earrann 11.]

cuid nach do shoirbhich e aig an tigh do bhrigh nach gabhadh e ’dheanamh air fearann neo-thorach. The began de ’n fhìrinn an seo—beagan, cha ’n ’eil an còrr. Gun teagamh féumaidh fear-àiteachaidh fearainn air a Ghaidhealtachd inntinn a dheanamh suas air son aghaidh a chuir ri cruadal. Ach mur a deach leis a’ Ghaidheal na dhùthaich fhéin an coimeas ri muinntir na h-airde deas ’nan ceàrnan-sa, cha bu chòr a choire gu léir a chur air bochduinn an fhearainn is droch shìde, no ma thainig esan geàrr uair no dhà ann an comas-tionnsgnaidh. Ma ghabhas sinn beachd chothromach air a’ ghnothuch, feumar a thoirt fainear gu ’n do bhrùchd cleachdaidhean is nithean nuadh o’n deas timchioll air, a bhrosnuich a chorruich ’nan aghaidh ’nuair a bha e ann an suidheachadh mi-fhreagarrach air an son. Thainig e ’stigh air cho neo-uidheamaichte ’sa bha e mu choinneamh an rian ùir a bha ’g iathadh mu ’n cuairt da, agus a thionndaidh a bheachd mu bheò-shlainte bun os cionn. Olc no math, dh’ fhalbh an t-seann dòigh, ach cha d’ fhuair an Gaidheal fhathast fìor chothrom a chum leigeil fhaicinn do ’n t-saoghal, ciod e ’seòrsa beò-shlainte a tha a’ Ghaidhealtachd comasach air a bhuileachadh air tre atharrachaidh chùisean. Aig àm an sgapaidh chaidh cuid gu tìrean céin, tharruing deàrsadh is ionmhas nam bailtean móra cuid eile, agus tha ’chuid is mò de ’na dh’ fhan anns na cùiltean ’san d’ fhàgadh iad, a cuir umpa an gnàths ùr mar is feàrr a dh’ fhaodas iad—gnàths nach robh riamh gnàthach doibh, agus anns nach ’eil móran féum.

Cha ’n urrainn fear-turuis beachdail a dhol air feadh na Gaidhealtachd an diugh gun dearbhadh fhaotainn air rian na Galltachd am measg an t-sluaigh. Chaill iad barrachd no’n do bhuannaich iad ri bhi a’ toirt géill do dhòighean Gallda mu’n caitheamh beatha. Bha àm ann ’nuair a bu thaitneach do bhean-an-tighe na breacagan blasda coirce, a dh’ fhuin i féin, a chur air a’ bhord-bhìthidh, ach an diugh chuir an cruineachd a’ mhin-bhàn a’ leth taobh, agus tha barrachd tlachd air builionn na Galltachd. Gu dearbh cha b’e an cruineachd a chuir smior anns na laoich a dh’ fhalbh, ni mo a b’e an <eng>tea<gai> dubh o’n a’ phoit ruaidh—banrigh na cagailte! A rithist dhi-chuimhnich muinntir ar làth-ne an t-eòlas a bha aig ar ’n athraichean air féum lusan is mheasan. ’S ann aig a’ chloinn bhige, a mhain, a tha fios mu’n na cùiltean, na coilltean, ’s na glaic far am bheil sùbhagan is dearcagan a’ fas gun chùram mar a bha iad riamh. Nach b’ fhearr a bhi a’ cur féum air nam measan seo, no bhi a’ ceannach truilleis mhilis na Galltachd?

A nis an déidh na thubhairt sinn, cha ’n ’eil sinn idir a’ tagradh air son pilleadh chun na seann dòighean gu h-iomlan. Cha bhiodh sin ach amaideachd, agus cha ghabh e a dheanamh. Ach bhiodh e iomchuidh gu’n gléidhte a’ chuid is feàrr de na dh’ fhalbh. Ciod e a chungaidh-leighis a tha freagarrach do’n Ghaidhealtachd aig an àm seo? Bi plàsdan gu leòir am màileid nan laoch a tha strì air son cathraichean shocrach <eng>Westminster<gai>, agus ceithir cheud punnd Sasunnach ’sa bhliadhna. Ach ’na ’r beachd-ne ’se suidheachadh fearainn dòigheil, agus oilean sònruichte, dà ni o’n sruthadh fìor chuideachadh. Tha am modh-teagaisg ann an sgoilean na Gaidhealtachd air rian gun mhóran féum do ’n t-sluagh choitchionn. Tha ’n clar-ionnsachaidh air a chumadh mar gu ’m b’e ceann-uidhe gach balaich ministear, maighstir-sgoile, no léighe. Cha ’n ’eil ullachadh air a dheanadh air son an fhir aig am bheil rud eile ’san t-sùil—an gille aig am bheil tàlantan air son obair shnasmhor a dheanamh le ’lamhan, no am fear ’san do chinnich ùidh a bhi a’ sgrùdadh nithean a bhuineas do dhìomhaireachd naduir. Bu chor an Gaidheal a bhi air a theagasg mar Ghaidheal na òige; a bhunait a bhi air a stéidheachadh air chor agus gu ’m bi an rathad réidh air son togail an ionnsachaidh eile a bhios glé fhéumail dha—an t-ionnsachadh ud a bhuineas do dh’ ealdhean, obair-laimhe, no mar a theirear ’san Bheurla <eng>Technical Education<gai>. Tha Comhairlean—Siorrachdan a’ deanamh na fhaodas iad a reir an tuigse a thaobh seo, ach cha ’n ’eil e soirbh fhaicinn fhathast a’ bhuannachd a tha sruthadh o’n oidhirpean. Na ’m biodh na Comhairlean seo air an aon ràmh (mar a theirear), agus na ’n còrdadh iad mu ’n dealbh a fhreagarradh an tìr a chum agus gu’m biodh crioch a’ ghnothuich soilleir ’nan sùil, bhiodh fiughair againn ri tairbhe. Ach mur a bi am modh-teagaisg a réir cor na dùthcha, cha bhi ann ach cosd gun móran stà. Ma tha ’n Gaidheal òg gu a bhi air a theagasg a chum a’ chuid is feàrr a dheanamh de dhùthaich fhéin, agus beò-shlainte chuimseach fhaotainn innte, féumaidh e oilean sònruichte a chum na criche sin, agus féumaidh an Rioghachd an cosdas a dhìoladh. ’S airidh e air staid eile na suidheachadh dìlleachdan leth-oireach. Féumaidh e bhi ealanta an eòlas mu thuathanachas; mar ’bu chor am fearann a laimhseachadh a


[TD 163]

[Leabhar VIII. Ceud Mìos an Fhogaraidh, 1913. Earrann 11.]

chum bàrr math a thogail; an leasachadh air am bheil e a’ cur féum; an leasachadh a th’ ann ’san talamh gu nàdurrach; an doigh àiteachaidh is buannachdail, agus nithean eile a bhuineas do’n phuing. Saoraidh eòlas de ’n t-seòrsa seo e o bhi ag obair air thuaiream mar a bha athraichean. Mar a tha cùisean air an suidheachadh a nis, ’s ann na àradair ghabhaltais bhige a chaithe-se a bheatha, agus bu chor na tha fìllte an sin a chur fa chomhair an àm oileanachaidh.

Cha ghabh buil an oileanachaidh mu’m bheil sinn a’ sgriobhadh fhaicinn ann am bliadhna no dhà. ’S dòcha nach fhaicear i gus an ath ghinealach, ach cha ’n aithne dhuinne seòl eile a chum an Gaidheal a dheanamh comhfhurtachail ’n a dhùthaich fhéin, no a dheanadh barrachd féum da a chum an toradh is motha a tharruing as an talamh. Gus am faigh e an t-ionnsachadh seo; gus an tig e stigh air, gu ’m faod e caitheamh-beatha chothromach a chosnadh (eadar-dhealaichte ri straighlich is ùpraid a’ bhaile mhóir), cha bhi e ach mar a bhà e. Cha ’n ’eil a bhi a’ leantuinn seasmhach anns na seann dòighean a thaobh fearainn ach seargadh do-sheachnadh, ’s cha dhùisg e togradh anns an òigridh do bhrigh gu’n d’ fhac iad cheana nach bi a’ chrioch tairbheach. Mar sin shluig na bailtean móra eireachdas nan gleann.


[TD 166]

[Leabhar VIII. Ceud Mìos an Fhogaraidh, 1913. Earrann 11.]

GAOL AIR A DHEARBHADH.

Cluich goirid abhachdach le IAIN MACCORMAIG. Choisinn so a’ cheud duais aig Mòd, 1913.

Dealbh-Chluich na Pearsachan.

Seumas Bàn,…Suiriche.
Dùghall Mór, An Cìobair,…Seann daoine.
Peigi Eachainn,…Leannan Sheumais.
Eóghan Ruadh,…Fear eile an Gaol air Peigi.
Seònaid Mhór,…Cailleach a’ trusadh uighean.
Ruaraidh, Calum,…Gillean Oga.

Bean a’ chiobair, Gillean agus nigheanan.

(Togar am brat).

Seumas Bàn agus Dughall Mòr a’ coinneachadh a chéile.

DUGHALL.—Tha feasgar bòidheach ceòthar ann, a Sheumais. C’àit’ ’eil balaich a’ togail orra an nochd?

SEUMAS.—Do thigh a’ chìobair, a charaid; do thigh a’ chìobair.

D.—Seadh. Am bheil comh-chruinneachadh sònruichte gu bhi agaibh? Chunnaic mi h-aon no dhà deanamh air nuair bha mi tighinn seachad.

S.—O, fearann! Fearann, a dhuine! Sin agad mo phaipear; ’s tha mi falbh dìreach


[TD 167]

[Leabhar VIII. Ceud Mìos an Fhogaraidh, 1913. Earrann 11.]

g’a lionadh. Tha ’m fearann ’ga stialladh; ’s tha mi dìreach a’ smaointinn gu ’m bi mo chuid agam dheth. Thug mi fada gu leòr eadar spàgan croinn-threabhaidh dhaoin’ eile; ’s tha mi smaointinn gu’m feuch mi ris a chòrr de m’ shaoghal a chur seachad as déidh mo sheisrich féin. Nach ’eil mi ceart, a Dhùghaill?

D.—Ceart agus ro cheart, a laochain. Ach creid thusa mise nach e sin an gnothuch soirbh fearann a ghabhail an déidh a h-uile dad a th’ ann. Nach seall thu ciod e ghabhas e g’a stocachadh. Moire! Cha b’e sporan falamh a fhreagradh air.

S.—Tha sin fìor, a Dhùghaill; ach mur a bheil sporan againn féin, math dh’ fhaoidteadh gu’m bheil fios againn c’ àit’ am faigh sinn e. Ha, hà, bhalaich; Tha dà thaobh air a’ Mhaoil!

D.—Tha mi agad, ’ille. Ma ’s fìor an ràdh, tha coltach gu’m bheil <eng>small holding<gai> no dhà am beachd ghillean. Theid mis’ an urras gu ’m bi deagh làn t’ achlais agad ann am Peigi; agus creid thusa: té thug cho fada an deadh chosnadh, nach ’eil i gun tagan math a bhi aice.

S.—Cha ’n ’eil dà theagamh ann; agus ’s ann aice théid air a ceann féin de ’n amull a chumail suas gun sin idir. ’S i boireannach coimhlionta th ’innte.

D.—Ach feucham féin nach teid an t-seilg a chur as ort. Tha Eoghan Ruadh ann an sud agus sùil aige féin innte—ha, hà! Thug iad iomadh latha leannanachd roimh, nuair bha thu’ air Galldachd gus an d’ rinn e eabar mu ’n cuairt an tigh mhóir.

S.—(’S e falbh)—U, tha phìob am mach tuillidh. Slàn leat; feumaidh mise falbh.

D.—Slàn leatsa, ma ta; agus buaidh is piseach ort. Cluinnidh sinn ciod e bhios a’ dol gun dàil.

D.—(Falbhaidh Seumas. Seallaidh Dùghall as a dhéidh agus their e a leth-taobh)—Ha, hà, Sheumais; tha eagal orm nach cuir an teaghlach cùram ort, co-dhiùbh. Tha iomadh eag an adharc na té ud; ’s cha lugha tha na t-adharc féin. Nach b’ i ’n t-seann shuiridh i gu dearbh. Nach fhada o na chuala mi iomradh air uan air beul othaisg; ach cha ’n fhèarr, ’s cha ’n fhèarr uan air beul croig. Ha hà!

Tigh a’ chìobair.

Gillean is nigheanan air chéilidh. An cìobair a’ leughadh paipeir.

CIOBAIR.—Cha ’n ’eil teagamh ’sam bith agam, a bhalach, nach i té dhiubh chunnaic sibh. Theid na sgothan-builg ud cho àrd ’ san athar ’s nach faic thu iad na ’s motha na riabhag; is teurnaidh iad cho cinnteach ris an riabhaig féin.

A’ CHUIDEACHD.—A dhuine, dhuine; dhuine chridhe!

FEAR DE NA GILLEAN.—Chunnaic sinn i, dhaoine, snàmh os cionn an talmhanta a cheart cho so-fhaicsineach ’s a chunnaic mi riamh sgarbh a’ falbh os cionn an uisge. Nach fac, a Chaluim?

CALUM.—Chunnaic.

FEAR DE NA GILLEAN.—Rud mór cruinn dubh. Nach b’e, Chaluim?

CALUM.—’S è; is srannd aige.

FEAR DE NA GILLEAN.—’S e mar gu’m biodh e dìreach a’ sealltuinn c’ àit’ an luigheadh e. Nach robh, a Chaluim?

CALUM.—Bha.

FEAR DE NA GILLEAN.—Tha sin cho cinnteach ’s a tha sibh sibh ann an sin. Nach ’eil a Chaluim? Foighnichibh féin de Chalum.

CALUM.—Tha sud fìor gu leòr.

A’ CHUIDEACHD.—Ma ta, ma ta!

A H-AON DE ’N CHUIDEACHD.—Ciod è tha ’n saoghal a’ dol a thighinn chuige!

A’ CHUIDEACHD.—Cha ’n ’eil sinn a’ cur teagamh ’san rud. Tha e coltach a réir a’ phaipeir gu ’m bheil siubhal iongantach ’nam beachd an ceartair. ’S cha ’n ’eil mi ’g ràdh nach faic sinn fathast na Gearmailtich a’ tighinn oirnn ’nam mìltean as na neòil. ’S iomadh rud cho iongantach. Tha rudan neònach a’ dol.

CALUM.—Nach e <eng>modoblanes<gai> a their iad riutha sud?

FEAR DE NA GILLEAN.—Cha ’n e, ach <eng>blibanes<gai>.

AN CIOBAR.—Nach coma ciod e theirear riutha. Cha ’n ’eil iad cneasda. Thig iad sud oirnn la éiginn as na speuran gorma mar a thig an fheannag air gur èun, agus mu ’n abair sibh ‘bo-chugad-e!’ ’S e’n ceò bhi cho trom a chuir a leithid de dhànachd an nochd innte; no cha ’n fhaca sibhse, fheara, iall dhi.

(Thig Seumas Bàn a steach).

Bean a’ chìobair agus a’ chuideachd air fad á beòil a chéile.—So, so; slàn oirnne!

AN CIOBAIR.—Tha thu air deireadh, a Sheumais. Moire, cha fhreagair so nuair a bhios dà cheann air an aon amhaich.

SEUMAS BAN.—Ma ta, thachair Dùghall Mór orm, ’s chum e greis air m’ ais mi. Tha mi cinnteach gu ’m bheil iad so ’san cuid phaipeirean làn (’s e a’ toirt am mach a phaipear féin).

A’CHUIDEACHD.—Tha sin seachad, a bhalaich.

(Ri leantuinn).


[TD 173]

[Leabhar VIII. Ceud Mìos an Fhogaraidh, 1913. Earrann 11.]

Tòiseach is deireadh na sìne
Clachan mìne meallain.


[TD 177]

[Leabhar VIII. Darna Mìos an Fhogharaidh, 1913. Earrann 12.]

FEAR-IUIL A’ PHRIONNSA.

Am bheil eisimpleir eile an eachdraidh an t-saoghail a bheir bàrr air dìlsead nan Gaidheal do Phrionnsa Tearlach? Gheibhear na h-uibhir a dhearbhaidhean o sgeulachdan an t-seann t-saoghail air cho seasmhach, daingean, ’sa bha cuid àraidh a thaobh nithean cudthromach a bhuineadh do ’n dùthaich, agus cho neo-chomasach ’sa a bha e an ceannach le tiodhlac-brathaidh. Tha sinn a’ leughadh an eachdraidh nan Ròmanach gu ’n do dh’ fheuch <eng>Pyrrhus<gai> gach ìnnleachd a chum an laoch <eng>Fabricius<gai> a thoirt a thaobh le gealltanas mór airgid. Cha robh na bha de stòras air thalamh comasach air a bhuaireadh a chum a dhùthaich a bhrath, agus thuirt <eng>Pyrrhus<gai> mu dheireadh, gu ’m b’ usa a’ ghrian a thionndadh as a cùrsa ’san iarmailt, na toirt air <eng>Fabricius<gai> rud mi-chiatach a dheanamh. Ged bha móran de na Gaidheil an déidh latha Chuil-Fhodair, eolach air ionadan folaich a’ Phrionnsa, agus ged bha iad cho bochd ris a’ chlobha, mar a theirear, dhiùlt iad am fògarrach truagh a bhrath air son eadhoin deich mìle fichead punnd Sasunnach. Cha ruig sinn a leas a bhi a’ leudachadh mu ’n dìlseachd a tha seo a’ foillseachadh. Mairidh cuimhne oirre cho fad ’sa mhaireas eachdraidh na dùthcha; bithidh i ùr ’nuair a bhios iomad carn-cuimhne na dhuslach.

Bho chionn ghoirid chaidh leabhar a chlo bhualadh an Inbhirnis a tha ’toirt cunntais air na rinn curaidh a mhuinntir an Eilean Sgitheanaich mar fhear-iùil do Phrionnsa Tearlach. ’S fhiach ainm a chumail air chuimhne—Domhnull Mac Leòid a rugadh ’s a thogadh an Galltrigil, taobh loch Dhun-bheagain, diùlnach a dhleas carn-cuimhne cho math ri Fionnaghal Dhomhnullach. B’e <eng>Palinurus<gai> a’ Phrionnsa eadar Arasaig agus Uibhist, ach cha deach e na chadal air an ailm mar a chaidh an seann stiùradair ud a thuit an comhair a chinn ’san fhairge. Thachair do Dhomhull a bhi an Inbhirnis mu àm a’ bhlàir, air tòir luchd mine, agus ged bha a cheann-feadhna, MacLeòid Dhun-beagain air taobh na Hanobherianach, bha esan air taobh buidheann a’ Phrionnsa. Bha Murachadh a mhac, giollan aois chóig bliadhna deug, ann an àrd-sgoil Inbhirnis, agus òg mar a bha e theich e o’n sgoil; chrioslaich e e fein le claidheamh is biodag, agus a mach a ghabh e an aghaidh an airm dheirg cuide ri càch! Nach b’e an laochan e—mac mar an t-athair. Cha d’ amais Domhull féin a bhi ’san tuasaid, ach tha e soirbh a thuigsinn a mhoit a chaidh roimh ’chrè ’nuair a choinnich e ri Murachadh an Arasaig an déidh a’ bhlair. Bha e a’ cur ghnothuichean an ordugh a chum am Prionnsa a thearnadh. ’S ann an coille bhig a thachair e ri Tearlach, a bha nise na


[TD 178]

[Leabhar VIII. Darna Mìos an Fhogharaidh, 1913. Earrann 12.]

fhògarrach bochd agus a cruaidh fheuchainn seòl air chor-eigin fhaotainn gu eileanan Innse Gall a ruigheachd, oir cha robh tearnadh ri fhaicinn air tìr-mór agus an t-arm dearg air a thòir. A thuilleadh air sin bha càbhlach Shasunnach ’s a’ choimhearsnachd air son a ghlacadh. Ars’ am Prionnsa ri Domhull. “Tha mi an teanntachd; thatar ag innse dhomh gur duine onorach thu; tha m’ earbs’ annad, agus tha mi ’gam thilgeil ort air son cobhair.” Fhuaradh bàta ochd-ramhach le sgioba an uidheam. Bha coltas gailbheach air an iarmailt an oidhche Shathuirn’ ud, agus bha oirthir Uibhist tri fichead mìle mara bho Arasaig. Chomhairlich Domhull an oidhche a chur seachad far an robh iad. Ach bha Tearlach misneachail thar tomhais, agus cha ’n fhanadh e ged rachadh e fein ’san sgioba fo ’n doimhne. B’ fhéudar cur rithe, agus Domhull air an stiùir. Am measg nan lann cha d’ fhuair gealtachd aite. Shéid stoirm dhearg, dhoinionnach. Bha ’n oidhche eagalach. Dh’ eirich an cuan Sgith na thonnan béucach, mar gu ’m biodh cumhachdan Naduir suidhichte am Prionnsa ’s na bha còmhladh ris a shlugadh as an t-sealladh ’san cur a dhìth. Cha robh solus no combaiste, no piob-thaosgaidh air bòrd. Ach bu mhath an combaiste Domhull fein, a bha gu tric air ais ’s air adhart eadar a’ mhór-thir ’s na h-eileinean an iar. Chuir an T-Agh iad air tìr ann an Roisinnis ’s a’ Bheinn Mhaol, agus shàbhaileadh am Prionnsa le cuideachadh an Fhreasdail agus stiùradaireachd Dhomhuill ’ic Leòid. Sin agaibh eisimpleir air dìlseachd agus treubhantas nan laoch a ghabh am beatha nan laimh, mar a theirear, air son an smuain dhìomhair ud a chinnicheas ann an cridhe cuid de ’r comh-chreutairean agus a bhios mar iùil do ’m beatha. Sin agaibh a ghnè dhaoine a bha ’s na Gaidheil a dh’ fhalbh. An d’ fhàg iad an samhuil ’nan deidh?

Bha ’m Prionnsa fo chùram an Sgitheanaich mu dhà mhios; an dithis ’nam fògarraich o eilean gu eilean; luingeis na Hanobherianach mu’n coinneamh air a’chuan Sgith; luchd-rannsachaidh air gach bealach a chum greim a dheanamh air fear fuadain air bith. B’ iongantach gu ’n do thàr na fogarraich, a bha iomadh uair air dhroch càradh, as. Mu dheireadh b’ fhéudar a bhi ’dealachadh, agus thug iad an crathadh-laimhe deireannach da chéile le rùchd ’nan amhaich, an sùilean a’ lionadh leis na deòir. ’S e gle bheag a bheir deòir air sùilean cuid, ach ’nuair a chithear dithis laoch ’san sùilean làn, faodar a bhi cinnteach gu ’m bheil fior chràdh ann. Fhuair Domhull gealltanas sgriobhte fo laimh a’ Phrionnsa air son suas ri leth cheud punnd Sasunnach, ach cha d’ fhuair a riamh cothrom air airgead fhaotainn air a shon. ’S ann beagan an déidh an ama seo a thachair Tearlach agus Fionnaghal Dhomhnullach gu fortanach. Ach mur a bhitheadh Domhull agus na rinn e, bha ’chuis air sheòl eile. Air dha dealachadh ri Tearlach bha e fo na choill, ’ga fholach féin mar a b’ fhearr a b’ urrainn da, ’san eilean Fhada fad cho’-la-deug. An sin chaidh a ghlacadh, ach fhuair a mhac, Murachadh an diùlnach òg, dhachaidh air dòigh air choreigin do Ghalltrigil. Thugadh e air beulthaobh ceannard airm air bord luinge do ’m b’ ainm <eng>“Furnace,”<gai> agus gu dearbh is math a dhleas an long a h-ainm—an àmhuinn—oir cha mhòr nach do thacadh Domhull bochd na broinn air a turus gu Lunnainn. Chuir an ceannard seo na chuimhne an t-airgead-brathaidh a bha cho soirbh a nis’ a chosnadh. Ars’ esan, am bheil thu a toirt fainear gu ’m bheil deich mìle fichead punnd Sasunnach ’nad chomas a chosnadh; ionmhas a dheanadh thu féin ’s do ghinealach sona gu brath? Fhreagair an curaidh dìleas mar a leanas: “Ged gheibhinn e cha mhealainn e ceithir uairibh fichead. Thigeadh mo choguis an uachdar; cha b’ urrainn luchd airgid a chumail a sios. Ged thairgte dhomh Sasunn agus Alba, cha leiginn do neach air uachdar an t-saoghail beantainn ri gaoisdean de cheann na ’m b’ urrainn domh a chuideachadh.” Coimeas an Sgitheanach bochd gun fhoghlum no ionnsuchadh ris an Urra: Iain Mac Aulaidh, ministear Uibhist a’ chinn deas, a thuit fo bhuaireadh an airgid-bhrathaidh ged nach deach leis. Seall air an dithis. An t-aon làn de dhuinealas agus spiorad dhùthchail, agus a chuir a bheatha an cunnart; am fear eile, a dh’ aindeoin ionnsuchaidh, na thràill fo chumhachd airgid. Nach fior mar a’ sgriobh Burns, am bard Gallda; <eng>“the hert’s aye the pairt aye.”<gai> Saoil an d’ thainig an riabhag a bha toinnte ann am Macaulaidh an uachdar na ’ogha, <eng>Lord Macaulay<gai>, a sgriobh cho tarchuiseach mu na Gaidheil? Ma ’s ann airson gradh dùthcha a dh’ fheuch am ministear beartas a chosnadh air an doigh seo, nach fhaod sinn a ràdh mar a thuirt sgrìobhadair àraidh; <eng>“patriotism is the last refuge of the scoundrel.”<gai>

Ach leanamaid Domhull na ’amhghair. ’Nuair a rainig e Tilbury air an “Amhuinn,”


[TD 179]

[Leabhar VIII. Darna Mìos an Fhogharaidh, 1913. Earrann 12.]

thuit e maille ri truaghain de sheòrsa ann ann an àmhuinn eile—té de na luingeis a chuireadh air leth air son aite prìosain do dhaoine ceannairceach mar a bha e fein. Bha ’n daingneach oillteil seo—broinn na luinge—fo chùram ceannard cho an-iochd-mhor agus neo-thruacanta ’s a sheas am bròig. Thilgeadh na prìosanaich a sios ’san toll dhubh seo am measg chlachan is shalachar de gach seòrsa, gun stiall aodaich orra ach ablach briogais no sean fhéileadh, agus gun chòmhdach cadail ré na h-oidhche. Am measg a’ bhìdh a bh’ air a thairgse dhaibh, bha mìrean de dh’ fheòil ghrod o chrodh a bhàsaich leis a’ phlàigh! Bhatar ’gan slaodadh suas air uairean le ròp, agus ’gan tumadh ’sa mhuir gus am biodh iad leth-bhàthte, agus an sin ’gan ceangal ris a chrann ’s gan cuipeadh le ròp cainbe. Bha Domhull a deanamh a mach nach robh ’san droch càradh seo ach innleachd air son an cur gu bàs uidh air n’ uidh. Ach ged bha ar laochan trì fichead ’s a h-ochd a dh’aois, agus deich miosan ’sa phriosan oillteil seo, thainig e as beò, agus leigeadh mu sgaoil e an Lunnainn, far an d’ fhuair e aoidheachd agus càradh càirdeil o bhuidheann nan Séumasach. Thugadh adharc shnaoisean airgid da mar chuimhneachan. Air a rathad dhachaidh do Ghalltrigil thaoghail e an Dun-éideann (1747), far an do choinnich e an t-easbuig Forbasach do ’n d’ thug e cunntas air na chaidh e roimhe. Dh’ fhoillsich muinntir a’ bhaile meas air le cuirm mhór ullachadh, agus rainig e Eilean a’ Cheò mu thoiseach a’ gheamhraidh. ’S cinnteach gur h-iomadh aon de ’nàbuidhean, sean is òg, a chruinnich timchioll teallaich taigh Domhuill, ag éisdeachd le sùilean móra an ioghnaidh, is beòil leth-fhosgailte, ri sgeòil nan gàbhadhean ’s nan déuchainnean troimh an deach e air sgàth a’ Phrionnsa. Ceithir bliadhna an déidh seo chunnacas an earrann seo am paipeir àraidh an Dun-eideann. <eng>“Aere perennius. Some time last month died at Galtrigil, Isle of Skye, aged 72, Donald Macleod, of late so well known to the world by the name of the faithful Palinurus. In the decline of his life he gave a strong proof how much he despised the gilded dust, that idol of the times.”…Quantum cedat virtutibus aurum!”<gai>

Ciod e a nis’ a their sinn? Ma ’s fhiach cuimhneachan a thogail air son duinealas, gaisgealachd, dìlseachd is teas-ghradh do dh’ aobhar, tha ainm agus dìlseachd Dhomhuill ’ic Leòid a’ tagradh air na Gaidheil, agus gu h’ àraidh muinntir an Eilean Sgitheanaich carn-cuimhne a chur suas mar a chaidh a thogail do Fhionnaghal Dhomhnullach, ged nach do dh’ fhuiling i an treas cuid de ’n amhghair a thuit airsan. Gheibhear an eachdraidh gu comhlionta ’san leabhar a chaidh a chlo-bhualadh an Inbhirnis. <eng>Prince Charlie’s Pilot. A Record of Loyalty and Devotion. By Evan Macleod Barron. R. Carruthers and Sons. 5s.<gai>


[TD 185]

[Leabhar VIII. Darna Mìos an Fhogharaidh, 1913. Earrann 12.]

Gearain an duine bhochd,
Uachdaran nach faic sinn,
Bàilidh nach dean ceartas,
Ministear nach dean baisteadh,
Dotair nach toir feart oirnn.


[TD 186]

[Leabhar VIII. Darna Mìos an Fhogharaidh, 1913. Earrann 12.]

Bha dròbhair-each aig margadh ann an aite àraidh a chum an t-each dubh a reic. Chaidh aig air seo a dheanamh, ach cheil e na failluingean a bha ’s an ainmhidh. Beagan na dhéigh seo thairg am fear-ceannachaidh siol’ uisge-bheatha do ’n dròbhair na ’n aidicheadh e dè ’bha cearr air an each. Dh’ òl e an siola, agus thuirt e nach robh ach dà chron air an each. ’Nuair a leigte mu sgaoil e, bha e duilich breith air, agus ’nuair a gheibhte greim air, cho robh féum ’sam bith ann!


Cha ’n ionndrainn an loch na dh’ òlas an lach.


Thuirt am Faoileach ris a’ Ghearran
C’ àit an d’ fhàg thu ’n gamhainn bochd?
Chuir mi ’n t-seich’ aig air an fharraidh,
’S chuir mi ’n ceann aig’ air an t-sop.


[TD 188]

[Leabhar VIII. Darna Mìos an Fhogharaidh, 1913. Earrann 12.]

GAOL AIR A DHEARBHADH.

Cluich goirid abhachdach le IAIN MACCORMAIG. Choisinn so a’ cheud duais Mòd, 1913.

Dealbh-Chluich na Pearsachan.

Seumas Bàn,…Suiriche.
Dùghall Mór, An Cìobair,…Seann daoine.
Peigi Eachainn,…Leannan Sheumais.
Eóghan Ruadh,…Fear eile an Gaol air Peigi.
Seònaid Mhór,…Cailleach a’ trusadh uighean.
Ruaraidh, Calum,…Gillean Oga.

Bean a’ chiobair, Gillean agus nigheannan.

(Togar am brat).

Seumas Bàn agus Dughall Mòr a’ coinneachadh a chéile.

SEUMAS BAN.—A’ sìneadh a phaipeir do ’n chìobair.—So dhuibh, ma ta. Cha chum mise fada sibh.

AN CIOBAIR.—A’ sealltainn air a’ phaipear—Tha ceist an so nach ’eil a’ freagradh air balaich, ciod e ’sam bith ciod e dh’ éireas am mach an déidh so. Ha, hà! Ciod e ’n teaghlach a th’ agad, a Sheumais? Ha, hà!

BEAN AN TIGHE:—Coma leatsa, Sheumais.

FEAR DE ’N CHUIDEACHD (a leth-taobh).—Laogh aig seamlaich!

SEUMAS BAN.—O, eudail; am bheil a leithid sin ann?

FEAR EILE DE ’N CHUIDEACHD—(a leth-taobh).—Cha ’n ’eil fhios có bha fada gun tighinn: an t-achd no pòsadh Sheumais!

AN CIOBAIR.—Tha; agus rud eile tha r’a ìnnseadh: ciod e ’n calp a th’ agad. Ach faodaidh tu féin sin a chur sios ann an dìomhaireachd.

SEUMAS BAN.—Calp! Cha chuala mi riamh a leithid. Ciod, e ’n gnothuch a th’ aig an <eng>Land Court<gai> ciod e ’n calpa no ’n gàirdean a th’ aig neach air bith. (Ni a’ chuideachd air fad gàire). Na ’n robh fhiosam gu ’n robh an leithidean de cheistean miobhail r’ an cur cha robh mi aig an dragh cur air son fearainn idir. Ach air son a chuid sin deth, cha bhiodh nàir orm mo chalp no mo ghàirdean a rùsgadh an àit’ air bith (Ni a’ chuideachd gàire a rithist). Seallaibh sin (’s e a’ cur suas mogan na briogais). Seachd oirlich dheùg mu ’n cuairt (gàire eile bho ’n chuideachd). Agus an gàirdean sin—nach ’eil e mar chois-deiridh eich (’Se ’ga crathadh, agus a’ chuideachd a’ gàireachdaich).

AN CIOBAIR.—Cha ’n ’eil thu ’gam thuigsinn, a Sheumais. ’Se ciod e ’n t-airgead a th’ agad a tha so a’ ciallachadh. Cha bhiodh e ceart dol a bhristeadh fearann math chaorach mur biodh dòigh air a thogail. Am bheil thu tuigsinn?

SEUMAS BAN.—A’ sealltainn ’san làr—U; tha mi tuigsinn a nis; (a leth-taobh), cha ’n fheàrr ’s cha ’n fheàrr; ach gur miosa ’s na ’s miosa. (Ris a’chìobair) Seadh, ma tà; cuiridh mi féin sin a sìos.

AN CIOBAIR.—(A’ caogadh)—Dìreach sin, a Sheumais. Cha mhath le luchd an airgid, uair air bith, gu ’m biodh fios aig na coimhearsnaich ciod i a th’ aca. Ha, hà!

BEAN AN TIGHE.—Ceart gu leòr, a Sheumais.

FEAR DE ’N CHUIDEACHD.—Creideadh sibhse gu ’n d’ rinn Seumas maorach am fad ’s a’ bha ’n tràigh ann.

TE DE NA H-INGHEANAN.—’S e rinn sin. Tha farmad agam féin ri Peigi Eachainn.

TE EILE DE NA H-INGHEANAN.—Gu dearbh, tha, agus agam. Nach buidhe do thé a gheibh fear làn airgid.

FEAR DE NA GILLEAN.—Cum suas i, Sheumais. Saoil nach ’eil margadh air balaich a nis. Cha ’n ionnann is lasgairean nach ’eil de bhuinn-a-sè aca a bhuaileas iad r’a chéile, ach aig àm faidhreach. Ni ’n t-airgead a ghnothuch féin daonnan. Nach glan a leumas na caileagan ris: dìreach mar gu ’m faiceadh tu piocach a’ leum ri maghar. Ha, hà!

(Thig Ruaraidh Iain a steach).

RUARAIDH.—Am bheil slàinte dhaoine ’n so an nochd?

BEAN AN TIGHE.—Thig air t’ aghaidh, a Ruaraidh. Faigh cathair.

AN CIOBAIR.—Ciod i do naidheachd an nochd, a Ruaraidh?

RUARAIDH.—Cha ’n ’eil ach gu ’n do shàbhail mi ’n dail bhuntàta agaibhse bho tharbh Iain Bhric, co-dhiùbh.

AN CIOBAIR.—O, eudail, am bheil thu ’g ràdh rium! An ann an ceartair?

RUARAIDH.—O chionn greis.

BEAN AN TIGHE.—Mhoire! Cha ’n ’eil fhiosam nach e so an long-bhuilg, am <eng>modoblane<gai>—no ciod air an t-saoghal an t-ainm a th’ agaibh oirre—a chunnaic sibhse, fheara.

FEAR DE NA GILLEAN.—Ma ’s e, ’s ann, ’sna neòil a bha e.

RUARAIDH.—Bha ’n tarbh an sud, co-dhiùbh; agus thug mise an deagh sgailc air le ploc. Tha mi creidsinn gu ’n do rinn e nead ’san dìg mhóir leis an leum a thug e as, agus b’e sud an ràn.

(Thig Seònaid Mhór a steach).

SEONAID, is cliabh uighean air a druim.—An d’ thàinig duine ’sam bith a steach o chionn greis?

BEAN AN TIGHE.—An duine mu dheireadh a thainig a steach an so, ’s e Ruaraidh Iain. Cha d’ fhuaraich e air a shuidheachan fathast.


[TD 189]

[Leabhar VIII. Darna Mìos an Fhogharaidh, 1913. Earrann 12.]

SEONAID, a’ tionndadh ri Ruaraidh ’s a’ maoidheadh air leis a’ bhata.—A Mhic Iain ’ic Alasdair, leigidh mis’ fhaicinn duit ’s gu’n cuir mise clach is aol mu d’ shròin.

AN CIOBAIR.—Ubh, ùbh! Ciod e tha ’n so?

RUARAIDH.—Ciod e tha cèarr, a bhean?

SEONAID (ann am feirg).—Ciod a tha cèarr! ’S maith a tha fios agad ciod e tha cèarr. Cha deach duine riamh cho dlùth air mo bheatha thoirt dhiom ’s a chaidh thu. An cluinn sibh, a bhean a’ chìobair? Bha mi coiseachd air a’ ghàradh dhroma ’thaobh am feur a bhi cho fliuch gu h-ìosal, ’s gun mo chaiseart ro dhìonach, nuair a fhuair mi sgleog de phloc bog ann an taobh a chinn, a chuir a dh’ aon phlub gu m’ amhaich an glumaig mi. Cha ’n ’eil stiall thioram air mo chorp. Saoil nach e sin an dìol air seana bhean!

BEANN A’ CHIOBAIR.—Ubh, ùbh; nach b’e so e, gu dearbh!

AN CIOBAIR.—Thalla, thalla; dhuine chridhe! Ciod e a th’ agad ri ràdh ri sud, a Ruaraidh!

FEAR DE NA GILLEAN.—An e so tarbh Iain Bhric!

(Ni a’ chuideachd gàire).

RUARAIDH.—Cha ’n ’eil agams’ air no dheth ach gu ’m faca mi tarbh Iain Bhric a’ deanamh air an dail bhuntàt’ agaibhse mar is minic a rinn e. B’ fhurasd a shlabhaicean aithneachadh.

SEONAID.—Tarbh Iain Bhric! Chunnaic thu mise le m’ chliabh uighean air mo dhruim. Saoil nach b’ eu-coltach mi ri tarbh a bhiodh a’ dol a bhùrach bhuntàta. Agus rud eile dheth. Chaidh seachd uighean a bhriseadh orm; agus pàighidh tusa gu laghach a h-uile fear diubh sìos ann an sud (a’ cocadh a boise).

(Ni a’ chuideachd gàire).

Bha mi dìreach air mo cheum do ’n <eng>chobhoporat<gai> aig bean an tàilleir leò; agus mach dhòmhsa pàigheadh m’ uighean. Cha ’n urrainn mise challdachd a sheasamh. So; làmh ort.

RUARAIDH.—A mhic chridhe; am bheil mise dol a phàigheadh nan uighean a bhris sibh féin? Co meud dusan a bh’ agaibh?

SEONAID.—Bha seachd.

RUARAIDH.—Ciod è bha ’n dusan?

SEONAID.—Bha aona sgillinn deug.

RUARAIDH.—Aona sgillinn deug! Tha sin sgillinn an t-ugh, agus ugh gun dad. Cha ’n ’eil call ’sam bith agad anns na h-uighean. Fhuair thu féin gun dad iad.

(Ni a’ chuideachd gàire. Bidh bean an tighe a’ cunntas a corrag, ’s an cìobair ann an glong a’ sealltainn am mullach an tighe).

FEAR DE NA GILLEAN.—Ma tà, cha chreid mi féin nach ’eil Ruaraidh ceart.

SEONAID (am feirg).—Ciod e mar tha e ceart? ’N ann agads’ is fhearr fios na mi féin ciod e a phàigh mi air m’ uighean? Phàigh mise leis an làimh ud an sud sè agus cóig sgillinn orra, agus togaibh de ’r tratan.

RUARAIDH.—Seadh, dìreach! Na ’n robh iad tasdan an dusan, phàigheadh tu seachd tasdain orra. Tha mi ceart fhathast.

SEONAID.—Có tha bruidhinn air tasdan an dusan? Nach duilich a chur a’d chlaigeann. ’N ann a’ smaointinn a tha thu gu ’n robh mise fad sheachd bliadhna air fasdadh aig maighstir sgoil, agus nach aithne dhomh cunntas? Cuiridh mi geall gu ’m bheil am <eng>Baltimalication dable<gai> agam na ’s feàrr na tha e agadsa; agus feuch riut.

RUARAIDH.—Chaidh thu ceàrr am prìs nan uighean, co-dhiubh.

SEONAID.—Ciod e a tha sibh fein ag ràdh, a bhean a’ chìobair?

BEAN A’ CHIOBAIR.—Ma tà, gu cinnteach, ’s ann a tha cunntas Ruaraidh an déidh mo cheann a chur ’na bhrochan (Ni i féin ’s a’ chuideachd gàire). Tha fhiosam ann an dòigh gur tusa a tha ceart; ach saoilidh mi gu ’m bheil rud eiginn ann air a shon sin.

SEONAID.—Ciod è tha fear an tighe féin ag ràdh, bho ’n is duine ciallach socrach e?

AN CIOBAIR.—Ha, hà! Tha toil agadsa, Sheònaid mis’ fhaotainn an iorghuill. Tha eagal orm gu ’n do thog Ruaraidh ceist coltach ri ‘sgadan gu leth air trì buinn a sè; co meud a th’ air sè sgillinn?”

SEONAID.—Biodh sin ’s a roghainn ’s a dhà roghainn da, cha dean e suas mo challdachd-sa. Cha ’n ionann ceist de ’n t-seòrsa sin agus mo sheachd uighean móra-sa bhi briste am chliabh mu choinneamh mo dhà shùil. Agus pàigh iad (’s i a’ tionndadh ri Ruaraidh).

RUARAIDH.—Ha, hà! Nach ann agamsa bhiodh e r’a dheanamh, gu dearbh, na ’m feumainn a h-uile h-ugh a bhristear ortsa phàigheadh—gu sònruichte ’nuair tha thu féin ’gam faotainn gun dad. Dean a suas an cunntas ceart. Ha hà!

(Ni a’chuideachd gàire).

SEONAID (ag éirigh a dh’ fhalbh).—Thalla; thalla, ma tà! Cha chreid mise gu ’n cuir do sgoileireachd a bheag am phòca nuair ruigeas mi <eng>cobhoporat<gai> bean an tàilleir. (Théid Seònaid am mach).

(R’ a leantuinn).
