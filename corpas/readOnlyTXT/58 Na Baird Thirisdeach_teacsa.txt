[C 1]

TIR MO CHRIDHE
TIR AN EORNA

[C 2]

[Bàn]

[C 3]

<eng>
NA BAIRD THIRISDEACH

CAMERON

THE TIREE ASSOCIATION

[DA 1]

NA BAIRD THIRISDEACH

[DA 2]

[Blank]

[DA 3]

<gai>
NA BAIRD THIRISDEACH

SAOTHAIR AR CO-LUCHD-DUTHCHA AIG AN TIGH ’S BHO’N TIGH

AGUS AIR A DHEASACHADH LEIS AN
URR. EACHANN CAMSHRON

1932
AIR A CHUR A MACH LEIS
A’ CHOMUNN THIRISDEACH

[DA 4]

<eng>PRINTED BY ENEAS MACKAY AT THE OBSERVER PRESS, STIRLING

[DA 5]

THE TIREE BARDS

BEING THE ORIGINAL COMPOSITIONS OF NATIVES OF TIREE AT HOME AND ABROAD

EDITED BY THE
REV. HECTOR CAMERON

1932
PUBLISHED BY
THE TIREE ASSOCIATION

[DA 6]

[Blank]

[DA 7]

LIST OF SUBSCRIBERS

[Beurla]

[DA 8]

[Blank]

[DA 9]

<gai>
DO EILEAN CAOMH MO DHUTHCHA.

Nuair thig ait-ghrian an Earraich
Gu fearann mo dhuthcha,
Far an tric ’n robh mi ’cleasachd
Gun eagal gun mhuiseag;
(Cho saor ris an athar
Bha do chladaichean cubhraidh,
’S do mhachraichean gorma,
’S iad balla-bhreac le fluran),

Thig ionndrainn gu m’ chridhe,
Is snighe le m’ shuilean:
Ged is oirdhearc an cruinne
Le grinneas na h-ur-bhith,
Bidh mo spiorad air sgiathaibh
’Siubhal siar thar nan sughan,
Far ’n do chaith mi an oige
Air bheag go ar neo curam.

Nuair thig Samhradh na fialachd,
Gu’m b’e m’iarrtas bhi dluth dhuit,
Ann ad’ ghlacagan uaigneach
’S an robh cluaineis is sugradh:
Bhiodh an smeorach gun bhacadh
Air na bacain ’toirt ciuil dhuinn,
’S an uiseag ’s na speuran
Togail seisd air do chliu-sa.

Air Foghar na buaine
Bu dhuanach ’s bu shunndach
Gach fleasgach is gruagach,
’S gach tuathanach surdail:
Fhad’s bhiodh grian anns an athar,
’S solus latha toirt iuil dhaibh,
Bhiodh gearradh, trusadh, is ceangal,
’S togail adagan dumhail.

[DA 10]

Ann an Geamhradh nam fuar-fhras
Nuair bhiodh gruaim air na duilean,
Cha bu ghoirid an latha
Leis na balaich gun churam;
Bhiodh ar duil ris a’ cheilidh,
Far an eisdte sgeul ur leinn,
’S am biodh blasd’ air a labhairt
Beul-aithris Mhic-Cumhaill.

An t-Earrach b’e m’annsachd;
An Samhradh, b’e m’uigh e;
B’e mo mhiann-sa am Foghar;
B’e mo roghainn an Dudlachd:
Chan eil aon diubh nach taghainn,
Fada, goirid biodh m’uine,
Ach bhi ’m fasgadh na dachaidh
Ann an tasgaidh mo dhuthcha.

E. C.

[DA 11]

<eng>
CONTENTS

NEIL LAMONT								1
Mo run an t-Ailein a chaidh thairis.

ARCHIBALD MACPHAIL							4
Thoir mo shoiridh gu Fear-Ghrianail.
Gu bheil sinne fo churam.
Togamaid fonn, neo-throm gu’n togamaid.
Leam is duilich, a Dhomhnuill.
’An Aird-nan-Crois tha sgeul tursach.

ARCHIBALD MACLEAN							16
Fhuair mi sgeula mo sgaraidh.
Gur h-e mis’ th’air mo leonadh.

MRS. MALCOLM MACFADYEN						25
Gur h-e mise tha pramhail.

DONALD MACDONALD							28
Am faic thu ’m bata riomhach?

DONALD MACLEAN							31
Mo ghaol sgiobair a’ bhata.
’S an fheasgar cha do chuireadh mi.
Ho mo nigh’n dubh.
’S e gaol d’ fhearainn, gradh d’ fhuinn.
’S i’n imrich tha ciatach.

JOHN MACLEAN, Bard Thighearna Chola					38
Gur neonach dhomh bhi diomhanach.
Thainig naigheachd a Duneideann.
Thainig naigheachd do’n tir.
’An Ceann-bhaile na rioghachd so.
Gu’n robh mi treis a fuireach.
Thoir mo shoraidh le durachd.
Thainig sgeula bho Uibhist.

[DA 12]

’S ann Di-sathuirne ’chualas.
Gur h-e mise tha fo phramh.
Cha dean mis’ an diugh failte.
Och, o, a ruin, gur-a tu th’air m’aire.
An diugh chuala mi sgeula.
O seinnibh gu h-aotrom, aighearach, eibhinn.
Balach na h-aimhreit, ho ro.
An diugh chuala mi sgeul thug toilinntinn.
Thoir mo shoraidh le durachd.
Gur h-e mis’ th’air mo leonadh.
Fhuair mi sealladh Di-luain.
’N diugh cha chluinnear ceol theudan.
Thainig naigheachd do’n duthaich.
’S e’n sgeul thainig a Grianaig oirnn.
Gu bheil mi’m onrachd ’s a’ Choille Ghruamaich.
O gur mise th’air mo mhealladh.
An nochd ’s luaineach mo chadal.
An nochd ’s luaineach mo smaointean.
Gu bheil m’inntinn air dusgadh.
Moch Di-luain ’an am dhomh eirigh.
Deoch slainte ’Chuairteir.
Tha mi sgith bho ’n tim so ’n de.
Ho ro, ho ro gur eibhinn leam.
Tha mi ’n so ’s a’ choille chruim.
Deoch-slainte luchd nam breacan.
Gur-a muladach tha mi.
Bithibh aotrom ’s togaibh fonn.
An nochd ’s luaineach mo chadal.
Thainig sgeula thar nan cuantan.
’S mor mo mhulad, ’s cha lugha m’ eislean.
’S tim dhomh dusgadh a suain.
’N deoch s’ air slaint’ Alastair Ghlinnich.
Ged is fada air chuairt mi.
Latha dhomhsa air a’ Chorpaich.

[DA 13]

CHARLES MACLEAN (Tearlach a’ Bhaird)				114
Gur h-e mis’ tha neo-eibhinn.
Thoir an t-soraidh so bhuam.
Mile marbhphaisg air an earchall.
’S beag an t-ioghnadh do chairdean.

DUGALD MACEACHERN							121
Nuair chaidh mi thigh na bainnse.

Rev. JOHN MACLEAN, D.D.						123
Oh, veni, vidi, vici.

ALEXANDER MACDONALD (Alasdair Mor)				125
Tha mi fo churam, fo mhoran curaim.
Buaidh le Breatunn ’s an Fhraing.

BY THE CARPENTER OF THE “TAEPING”				131
Deoch slainte nan gillean.

DUNCAN MACKINNON (Vaul)						134
Gur boidheach dearrsach am pairtidh.

Rev. JOHN GREGORSON CAMPBELL					136
A Mhoire, is mis’ tha fo mhulad.
E horo mo ghunnachan.

JOHN MACLEAN, Balemartine						142
A Chaluim Bhig, a Chaluim Bhig.
Calum Beag a null an Goose-dub.
Eachdraidh Chaluim do’n bhard.
Uidheamachadh luing Chloinn Artuir.
Am breacan boidheach fasanta.
Fhir a tha cumanta siubhal nan garbh-chrioch.
An cuala sibh sgeul firinneach?
O seinnibh cliu nan Teachdairean.
Gur muladach mise.
Fath mo lionn-duibh thu bhi’m dhith.
’S ro-fhada tha mi gu tosdach, samhach.
Deoch slainte Dhomh’ll ’ic Pharlain.

[DA 14]

Is barraicht’ an cliu th’air iubhrach Chaluim.
An am dhuinn am buachaill’ fhastadh.
Dh’eug an de mo ghearran fhein.
Tir nam beann, nan gleann, ’s nam breacan.
Niall mac Dhonnachaidh Bhain.
Creideamh-dubh Bhaile-Mhartuinn.
Hi horo ’s na horo eile.
A ghruagach a’ chuil shniomhanaich.
Tha Calum Crom air tigh’nn a nall.
O gu ’m b’eolach mis’ air do ghiulan.
Gu ’n d’ thug thu inntinn luaineach dhomh.
O ’s ann an Glaschu nan stiopull arda.

ALEXANDER STEWART							188
Mo nighean donn og an or-fhuilt bhuidhe.
Ma thogas tu fonn; ma shuidheas tu leam.
Tha fonn air luchd nam brataichean.
Tha fuaim air feadh nan garbh-chriochan.
Nam faiceadh sibh Sandy, srann air a tighinn.
Mo ghradh air an oigear a sheoladh na tuinn.
’S math thigeadh do Dhughall mac Sheumais.
Is iomadh rud tha ’n crochadh rium.

ARCHIBALD MACPHAIL (Croish)						199
Molaibh Eoghan Mun thar gach oganach.
Thoir mo shoraidh-sa do ’n aird.
Beir mo shoraidh do ’n aite.
Gur e mise tha gu craiteach.
B’olc an aire, ’s b’ e ’n diuthail.
Cha teid thu do’n Mhointich.
Meal do phiob, a Mhic’Illeathain!
Ged nach d’ fhuair mi ’n raoir mo Challuinn.

DONALD BROWN								208
Gur h-e Peitean bha gleusda.

DONALD MACKECHNIE							209
Hi horo mo bhata, rinneadh d’ fhagail ur.

[DA 15]

Hai ho mo bhata, threig do chairdean thu.
Fhuair sinn naigheachd an-eibhinn.
Nan robh mi ’m bhard gu’n deanainn dan.

JOHN MACDOUGALL							217
Is mithich dhomhsa toiseachadh.
Chuir iad an t-suil a Pilot ban.

Captain ANGUS LAMONT							222
Ma theid thu Lag-nan-cruachan.

JOHN MACLEAN, Balephuill						225
Ged nach eil mi ann am bhard.
Air allaban tha mi.
A Mhor, a Ghaoil, gur tu bha gorach.
Chaidh na gillean grinn fo’n armachd.
Is mise Calum MacArtuir.

Mrs. MACLAREN (Mairi Uisdein)						234
Far ithill eile ho ro.

FLORA MACEACHERN (Fionnghal a’ Ghobhainn)			236
Oganaich an or-fhuilt bhuidhe.

JOHN MACPHAIL								237
Och nan och! mar tha mise.
’S tim dhomh ’chruit a chur air doigh.
’S fada tha mi ’m thamh.
Fuirbidh, sguirbhidh, gillean na cuirme.

JAMES MACFARLANE							245
Bata a’ bhaillidh.

JOHN BROWN								246
Ho ro, seinnidh mi luinneag dhuibh.
Hi ho, hilibh o, Eachuinn Mhoir ’s gleusd thu.
Na gillean bha caithris an t-searraich.
An Di-haoine dh’fhag sinn Glaschu.
S’ a’ mhaduinn Di-mairt bu ghabhaidh ’n latha.
Highland Paddy.

[DA 16]

LACHLAN MACDONALD							258
Och nan och mar a tha mi!

JOHN MACLEAN (na h-Urbhaig)						261
Gu ma slan do’n nighinn donn.
Horo hoireann, hug is hoireann.
A mhaighdeann og tha ’n Salum.
A nighean donn, gur trom a tha mi.
Thug mi speis do m’ leannan ur.
Gur h-ann an tus a’ Gheamhraidh.
Gur mise th’air mo leonadh.
A nighean donn, ma dh’ fhag thu mi.
A nigheanan, a nigheanan.
Ged ’s fad am thamh mi, gu’n dean mi’n dan so.
Mo nighean donn uallach.
Tha mi fo smuairean air moch Di-luaine.
Och mar tha mi ’s mi’n nochd air saile.
Ha o nighean, ho ro nighean.
A mhaighdeann og, nach eisd thu rium.
A mhaighdeann og a leon mo chridh’.

Mrs. ARCHIBALD MACDONALD, Milton					288
Tha mi mall ann am choiseachd.

DONALD MACDONALD, Milton						289
O seinnidh mi mo dhuanag.
Faicibh a tighinn na h-armuinn gun ghiorrag.
Le dichioll math o la gu la.
Thainig naigheachd tha bronach.
Nam faicinn a tighinn mo bhalachan ban.
Tha m’aigne trom air bheagan sunnd.

ALASTAIR MACDONALD							300
Baldi o, ’s e Baldi o.

EUPHEMIA MACDONALD							302
Nochd is luaineach mo chadal.
Thainig naigheachd do ’n duthaich.

[DA 17]

JOSEPH HARDY								306
O c’ait bheil aite bheir barr le maisealachd?

MARY FLORA MACDONALD						307
Mo nighean bhan chuimir thu.
’S e gillean mo ruin a thogadh mo shunnd.
O theid mi-fhin leis a’ bhliadhnach do ’n mhargadh.

NEIL MACLAINE								313
Hill iu illin o, agus horo ’illean.
Thug mi’n oidhche ’raoir ’s a’ bhata.
Suas le bratach nan laoch.
Horo ’s toigh leam, he gur toigh leam.
Hi ri, ho ro, mar tha mi.
’S iomadh fear a tha’n Albainn.
Nuair a chi thu tuathanaich.
Garrow.
Hi liu hoirinn, hug is hoirinn.
Tha mi fo mhulad ’s an am.
Mo dhurachd buaidh, ’s i thigh’nn gu luath.
Tha mi trom, dubhach trom.
’S toigh leam na Tirisdich ghleusda.
O cuin a thig thu, Alasdair?
Cha phos mi te Ghallda.
Far a nall mo chlarsach.
Is toigh leam an t-eilean.
Di-sathuirne chuala mi-fhein an sgeul.
O hi oro mo chailinn.
O thoir a nall mo chlarsach.
Soraidh leis gach cnoc is ob.
Thainig naigheachd o’n tuath.
Thuirt Aonghas ris a’ Chaisear.
Och nan och! mar tha mi.
Tha tional, tha tional an drasd aig gach cinneadh.
Oidhche dhomhsa ’s mi air chuairt.

[DA 18]

JOHN M. MACMILLAN (Canada)						352
Bha mi ’n raoir ’s an tigh-chiuil.
Ho ro, gur h-e an solas.

COLIN MACDONALD (Cailein Fhearchair)				355
Chuala mise sgeul an drasd.
Gur fad ’am thamh gun labhairt mi.
An teid thu leam, a Mhaggie Chaluim?

A. V. Christie (a visitor)							360
Far out on the ocean’s broad bosom.

ANGUS MACKECHNIE							361
Ho gur toigh leam, he gur toigh leam.
A righ tha mi fo smalan dheth.
’S i ’m bata lughar sgairteil i.
Air feasgar fuar gaillinn.
Hi riri ho rathaill o.
Fo airsneul tha mi ’s mi fad o m’ chairdean.
Tha m’ aigne trom gun sunnd.
Suas duthaich nan gaisgeach.
Och nan och! na bheil air m’ aire.
A chruinneag a’ chuil bhoidhich.
Tionalaibh, tionalaibh!
’S e mo chaochladh mor a thainig.
Mo shoraidh thar a’ chaolais.
Sheol mo run, o hi hu.
Hiri hobhan, horo hobhan,
’Chruinneag mo ghraidh.
Iomraibh ho!

Rev. WILLIAM MACPHAIL						384
An teid thu leam am measg na cuideachd?
Ciad failte air a’ chomunn ghrinn.

[DA 19]

Rev. ALEXANDER MACKINNON						390
Is toigh leam fhin an tir iosal bhoidheach.

NEIL CAMPBELL COLQUHOUN						392
Carson tha driuchd a tigh’nn bho d’ shuil?
Sith! sith!! sith!!!
Bidh sinn a cuimhneach’ le cridheachan leointe.

ALICK MACDONALD, Milton						395
Bidh mi nis a toiseachadh.

CHARLES MACDONALD							398
Chuir Comunn an aite so ’n drasd air a bhonn.

ALEXANDER SINCLAIR							400
Am falbh thu leam, a ribhinn og?
Ho ’n tir iosal lurach.
Ochon a righ! gur e’n tir tha lurach i.

DONALD SINCLAIR							404
’S e so an t-aite ’sa bheil an upraid.

MARION MACDONALD, Balephuill					406
Anns a’ mhaduinn mhoich Di-domhnaich.

By THE EDITOR								408
Am fasgadh na sgurr, ’s mo shuil air an aigeann.
Am bruadar a chunnaic Ailean.
’An teampull diomhair, balbh mo smuain.
Gu robh gach buaidh air a’ bhata luath so!
Bithibh aotrom, togaibh fonn.
O failt do ’n raidhe urar ghrinn.
’S beag orm am fasan ur.
Air faillirinn o, nam b’aill leibh.
’S e cuspair mo dhain an curaidh deas ard.
Air Druim-a-liathairt lianach.
Mar armailt luath-chasach mhilltean steud.
Tha torman ’tha binn aig tuinn na mara.

[DA 20]

Gu ma slan do Chaiptein Cailein!
Oidhche dhomh is mi ’s a’ Cheilidh.
’Raoir ged laidh mi gu cadal.
O’n thainig mi’n tir ’s an cinn na feara.
Horo i, ’s ann do m’ ionndrainn!
Tha mulad ga’m lionadh.
Aig Dun-bhail-an-righ so.
Do shlaint’, a Mhic-Artuir!

[DA 21]

PREFACE

THE desire to collect and publish the poems, songs, and lyrics composed by my fellow-islanders has been with me for many years. I already knew, at least in part, many such compositions, which, I felt, were worthy of preservation, and which, with the passing of the years, were being fast forgotten. Their passing, it seemed to me, would be a regrettable and irreparable loss; for they not merely related incidents of other days, but also, in expressive and idiomatic phraseology, the habits of thought and life, and the outlook and temperament of our forefathers. I, therefore, again and again urged upon the Tiree Association the duty of preserving so distinctive a part of our literature. At length the matter was considered by the Executive, and it was unanimously agreed that the Association should take in hand the publication of the works of our various bards. To this end a Committee was at first appointed to collect the necessary material, and I was entrusted with the onerous task of editorship. The members of this Committee resided so far apart that it was found impracticable for them to attend meetings when required. Further, the necessity of having frequently to consult the Committee, instead of helping him, rather hampered the editor in his work. So, the Committee, as such, was allowed to lapse. Individual members have, however, given valuable assistance.

The book has attained proportions that I had not dreamed of when I undertook the compilation and editing of it. But I am gratified to think that in the essential matter of quality it can bear comparison with any similar work that we have. It includes the gay and the sad, eulogy and satire; and while all the compositions may not be found of equal merit, it may be said that nowhere do they descend to

[DA 22]

plains of dull mediocrity or sloughs of vicious lampoon. It is in the humorous content of the volume that is to be found the characteristically Tirisdeach touch. The drollery is void of nastiness; the wit is mostly sharp and pawky; and the humour is good-natured. John MacLean of Balemartine in his Calum Beag series has produced by far the best of this order; while his satire of “Niall Mac Dhonnachaidh Bhain” is likewise supreme.

Iain Mac Ailein’s Elegy on Mrs Noble is not surpassed by anything of the kind that I know in the Gaelic language; and, among the works of modern bards, I am aware of nothing that, for beautiful and simple pathos, excels John MacPhail’s Lament for his brother.

Lastly, I would especially commend for neatness of expression and style, as well as true poetic feeling, the verses composed by that charming old lady, the late Mrs MacDonald, Milton, on her receiving the Old Age Pension.

In the compilation of this volume I am greatly indebted to the works of the late Rev. Andrew MacLean Sinclair, of Canada; notably, “Clarsach na Coille” and “The Maclean Bards.” As the works of Bard Thighearna Chola (John MacLean) are already published, I here submit only a selection of verses, from his longer poems. “A’ Choille Ghruamach” and the Elegy are, however, included in full.

Throughout the book I have deliberately eliminated all accent marks. These, I agree, are entirely necessary for School Text-books, and commendable for College Students’ Class-books, but I do not think that proficient readers of Gaelic really require them, especially in a book of verse, where they have the assistance of rhyme and assonance. When we are active walkers, we have no need to carry crutches.

Among those to whom my best thanks are due for the generous assistance they rendered in compiling this volume, I would mention, first and foremost, Miss Mary A. Maclaine,

[DA 23]

Netherlee. Miss Maclaine handed me a large number of valuable MSS. collected by her father during his lifetime, as well as a First Edition copy of Bard Thighearna Chola’s Collection (1818). She also gathered much information and many verses on her own account, which she kindly placed at my disposal. The foregoing MSS. were of great value in determining the text, which in not a few instances showed variations. Mr. Hugh Kennedy, London Road, Glasgow, likewise gave yeoman service in collecting MSS. Dr. James Maclean, Sheffield, kindly contributed a number of very valuable pieces which he had collected in and around Balephuill, notably, “Oran a’ Chrimea” and “Oran an Iasgaich.” Mr. Lachlan MacLean, Caolas, gave me a number of Alexander Stewart’s and his own brother’s productions. Miss Euphemia MacDonald, Milton, placed at my disposal her brother Donald’s, her own, and other poems. Mr. John Mackechnie, Bunessan, collected and sent me the MSS. of his father’s and of his brother Angus’s compositions. Mr. John MacEachern, Renfrew, contributed a number of Bard Bhaile-Mhartuinn’s and of John Brown’s songs. Mr. Malcolm MacLean, Saalum, gave me some of Mrs. Mary Flora MacDonald’s ditties. There remains a large number of others, who have, in one way or another, given valuable help. I take this opportunity of tendering my sincere thanks to all who have eased my load and encouraged my efforts.

It took a great deal of labour and time, which I could ill afford, to reach even the comparative accuracy which I have obtained in this Collection. There are many songs left out that some may think ought to have found a place in the book; and some are recorded that may be deemed unworthy. Some that we have heard are already unprocurable. No one can be more sensible to the imperfections of the book than I. Yet, when it is realised that I was preparing it in moments snatched from the duties of a heavy and difficult Parish—whose claims always came first—I

[DA 24]

may be forgiven for the multitude of defects, and perhaps credited with having, at least, attempted something for “Ar Duthaich ’s ar Canain” (Our Country and our Tongue.)

This has been entirely a labour of love. It carries its own reward.

HECTOR CAMERON.
Oban, 1932.

[TD 1]

<gai>
NA BAIRD THIRISDEACH

<eng>NEIL LAMONT, the author of the following poem, was the great-grandfather of John MacLean <gai>(Bard Thighearna Chola),<eng> on the mother’s side. He must have been born in the early part of the eighteenth century as the event he celebrates here took place in the year 1757.

Sir Allan MacLean was a captain in the Montgomery Highlanders, and sailed with them to America in that year. He was married to Una, daughter of Hector MacLean, 11th of Coll. He lived the greater part of his life in Inch-Kenneth on the west coast of Mull. He was visited by Dr. Johnson during his famous tour, and seems to have made a very favourable impression on the great man. He died in 1783.

This, our oldest example of Tiree poetry, has been preserved to us by John MacLean in Clarsach na Coille. Neil Lamont lived in Balevulin.<gai>


Do Shir Ailean Mac’Illeathain, agus do dh’ Eachunn Chola.

Mo run an t-Ailein a chaidh thairis
Air luing chrannag thar chuan aineoil
Leis na fearaibh; cha b’ e d’ fhearann duthchasach.

Gur bochd a dh’ fhag thu na dearbh chairdean,
Bean is mathair gun fhiamh gaire,
An deigh an sarach, ’s iad a ghnath ga d’ ionndraichinn.

Mu’n aon pheucaig bh’ aca fein a
Thoirt air eigin do Shemeuca,
Cul na greine—sgeul tha deurach dhuinne sud.

[TD 2]

Ach guidheadh iadsan air an Ard-Righ,
Bho ’n ’s e ’s fhearr a bhi mar gheard air,
A sgiath laidir anns gach aite cunnartach,

Air muir ’s air tir, gach ait’ am bi thu,
Bhi ga d’ dhion am blar nan righrean,
Bho d’ luchd mi-ruin, ’s tigh’nn a nios gun chunnart as.

Cha bheag a’ chreach leam nighean Eachuinn
Dhol air astar leis a’ Chaiptein (’s i ro mheata)
Air chuan farsuing: ’s e ’n gaol pailt a dhublaich i.

C’ait ’n robh aca coltas Eachuinn,
Am fiamh no ’m faicinn, cumadh pearsa?
Bha gach mais’ ort; mo cheud chreach nach duisginn thu.

Gun togte bratach nan laoch gasda,
’N am do dh’ Eachunn dol air each, ’na
Chulaidh mharcaich: shil an fhras gu dubailt oirnn.

B’ ann diu Brolas, ’s Torloist comhla;
Bhiodh g’ an coir an teaghlach mor bha’n
Ros g’ an comhnadh; chaisgeadh toir is ionnsaichean.

Nam b’ eol dhomh aireamh air fear d’ abhaist,
Gheibht’ a’ d’ bhabhunn piob is clarsach,
Moran daimh, is bhiodh e lan de chuirt-fhearaibh.

B’ e sin an tigh ’s am biodh a’ mheadhair
Mhor, ’s an gleadhar anns gach seileir,
Aig luchd feitheamh, ’s gloin’ an laimh gach aoin-duine.

Nuair thigeadh Mairi nam flath aluinn
’G iarraidh iadsan chur gu tamh ann—
A ghaoil, na saraich aon duin’ aca.

[TD 3]

Ge math a bruidhinn, b’ fheudar suidhe,
Le’n ceann-uidhe, ’dh’ol na dibhe,
’S bhiodh fuigheall aig na cuirt-fhearaibh.

’S tu chitheadh dreach mu m’ cheann ’s mu m’ chasan;
’N am tigh’nn dachaidh ’n deigh bhi d’ fhaicinn,
Mar b’ ait leam, gruag air dhath an fhudair orm.

’S aonta chorach bhuineadh dhomhsa
Bhiodh i d’ phoca: fath mo bhroin thu
Dhol fo’n fhoid, mo sgiath mhor ’s mo chulanach.

[TD 4]

<eng>ARCHIBALD MACPHAIL, a bard of considerable merit, lived in Baile-Phuil, and died there about 1830. Mrs. Noble, of Cape Breton, the subject of Iain MacAilein’s finest lament, was the daughter of Fear-Ghrianail, the subject of this song.<gai>


Do Chailein Mac Naoimhein, Fear-Ghrianail.
Le Gilleasbuig Mac Phail.

Thoir mo shoiridh gu Fear-Ghrianail,
Fear flathail, foghainteach, fialaidh,
Iochdmhor, coibhneil, dleasnach, diadhaidh,
Ceanalta, ciatach, ro-speiseil.

Duin’ uasal, urramach, cliuteach,
Measail, cosgail, le deadh-ghiulan,
Faighid’neach, aighearach, sunndach,
Sonas leat ’s gach cuis mu’n teid thu.

Nuair a shuidheadh tu ’s tigh-thairne,
Chan e ’m botal bochd a b’ aill leat,
Ach am buideal bhi ga thraghadh
Gus an cailleadh pairt an leirsinn.

Bu bheag an t-ioghnadh leam fhin sud;
B’ur a’ choill ’san d’rinn thu cinntinn,
Chan fhaiceamaid innte crionach;
Measan grinn air bharr gach geige.

Gu robh do chairdean, a Chailein,
Urramach ’s gach taobh r’ an leanachd,
O Dhun-da-Ramh, ’s Loch nan Eala,
’S o thur MhicCailein nan ceudan.

[TD 5]

’S math leam mar a rinn thu chuis so,
An sgriob air ’n do leag thu do chursa;
Bhuannaich thu ’n deideag is cliutich’;
’S gorm an t-suil tha ’n gnuis na feile.

Beul is grinne, deud is boidhche,
Gruaidh is deirge na na rosan;
’S gile cneas na sneachd air mointich;
’S taitneach anns gach doigh a beusan.

Pearsa thlachdmhor ghasda chuimir
’An deise shioda air deadh chumadh;
Cruinneachd nam ban-tighearnan uile,
’S tu graine mullaich a cheutaidh.


ORAN GAOIL.

’S bochd an creachal th’ air m’ inntinn,
Is chan urrainn mi ’dhiobradh,
Ma tha’n sgeula cho fior’ tha iad ’g raithinn!
’S bochd an creachal &c.

Gu’n do thionndaidh thu ’m fuath rium,
’N deigh do ghaol bhi cho buan domh,
’S gu’n do thagh thu fear-fuadainn ’am aite.

Gur h-e mheudaich mo ghaol ort,
Do ghruaidh dhearg mar na caoran,
Is do ghnuis cho ciuin aobhach, glan, narach.

Thu bhi siobhalta coibhneil,
Banail, ban-tighearnail, aoibheil,
Suairce, ceanalt’, gun fhoill ann ad’ nadur.

Do chul boidheach, min, liomharr,
Tha ’na chamagan sniomhain;
Tha gach mais’ ort, a ribhinn na h-ailleachd.

[TD 6]

Gur h-i ’n naigheachd a fhuair mi
’Dhuisg an an-shocair bhuan dhomh;
Dh’ fhag i aiceideach, truagh mi gun slainte.

Ge b’e fear ni do bhuannachd,
Gur leis deideag na h-uaisle;
Guidheam piseach is suaimhneas ri d’ la dhuit.


Do Dhonnachadh agus do Ghilleasbuig Caimbeul, clann Baillidh Thiriodh.

Gu bheil sinne fo churam, neo-shunndach a tha sinn,
Bho’n la dhealaich ruinn Domhnull, ’s Baillidh og thighinn ’n a aite,
Tha ar nadur ro-mhuchte, ’s bagradh ur h-uile la oirnn;
Bhi ga’r cur feadh an t-saoghail, gun fhios co ’n taobh anns an tamh sinn.
Mo run geal og.

Bha sinn roimh so socrach, lan cothruim ’s toil-inntinn,
Fo’n uachdaran aghmhor; b’ainneamh iad anns na rioghachdan,
Aon a bheireadh dhiot urram anns na b’urrainn thu dhioladh;
Gu’n robh sonas le buaidh air Ceann na tuatha bu phriseil.

Liuthad aon a bha do-lom, ’s a thoisich air bochdainn,
Nach robh aige de storas na cheannachadh brogan no stocain,
Dh’ fhag sibhse gle shabhailt, gun churam mail air neo stoc air,
Ach de dh’ airgiod a shaibhreis, dhol ga phaigheadh an toiseach.

[TD 7]

Gu’m bi sinne le durachd air ar n-urnuigh, ’s e ’s gnaths dhuinn,
Gu’m fanadh do theaghlach, ann an saod mar a tha e;
Gu’n robh agh air do shliochd dh’ fhaotainn, misnich ’s na blaraibh,
Gu seasamh ri cruadal, ’s a thoirt buaidh air an namhaid.

Gur h-e Donnachadh ’s Gilleasbuig na fleasgaich is aille,
’S fearr a sheas air balt broige, le’n cotaichean sgarlaid;
Sibh nach leubhadh a’ ghealtachd am chur batail ’s na blaraibh,
’S an am leantail na ruaige, gu ’m biodh buaidh leibh ’s an laraich.

Ach a Dhonnachaidh oig Chaimbeil, gu’m bu cheannard roimh cheud thu,
’S tu gu’m b’ airidh air mile dhol a dhioladh luchd d’ aobhair;
Claidheamh caol a’ chinn airgid na dheas-laimh chalma ro threubhach,
’S lionmhor corp bhiodh gun anam, a call fala lan chreuchdan.

’S tu mar sheobhag fo’n ealtainn, gu sgapadh ’s gach aite,
No mar pheileirean teine, ga’n leagadh ’s an araich;
Mar gu’n tigeadh gaoth sluaigh orr’, thainig fuaradh a’ bhais orr’;
’S beag nach fhac’ sibh ceann-crich’ na bha strith ruibh an la sin.

Na’m biodh agad ’san teis sin Gilleasbuig do bhrathair,
Ursann-chatha ’n am cruadail, ’s tric a bhuannaich le chabhlaich;
’S ann aig Admiral Nelson bha moran meas is cion chaich air;
’S tu gu’n caisgeadh gach strith dheth, ’s a chuireadh miltean fo shaile.

[TD 8]

Gu’m biodh Frangaich is Spainnich fo ’shailtean nan sineadh,
’S iad a glaodhaich riut dail thoirt bho’n bhas do’n do striochd iad.
Cha b’ fhiach leat a raitinn gu ’m b’ e sin lan an ceann-criche;
’S ann a thug thu gu h-aghmhor stigh an lathair an righ iad.

Gu de mar ’s urrainn mi leubhadh ach cuid de threinead a’ ghaisgich,
Bho nach b’ urrainn mi sgriobhadh, iomadh ni tha mi claistinn;
Mu’n fhear sgairteil, threun, mheamnach, laidir, chalma, fhior-bheachdail.
’S tu nach tilleadh gun siochaint, is nach striochdadh le gealtachd.

Bu bheag an t-ioghnadh leam fhin sud, buaidh na sith bhi ’s gach ait’ leat,
B’ fhiach an ire ’s na bhuaineadh na h-armuinn uasal bu chairdeil;
Bha Loch-nan-Eala air thus leibh, agus Diuc Earraghaidheal;
Sibh do ’n Chrun cheart cho dileas ’s a tha ’n ince do ’n phaipeir.

Mo run geal og.


Do Chailean Caimbeul, tighearna Bharra-mhollaich, agus Fear Bhaile-Phetris.

Togamaid fonn, neo-throm gu’n togamaid;
Togamaid fonn le furan gun eislean;
Togamaid fonn, neo-throm gu’n togamaid.

[TD 9]

Gu mu slan do na h-uaislean
Di-mairt a rinn gluasad
Le’r sgiobadh math, fuasgailteach,
Cruadalach, gleusda,
Dhol air tir anns an Oban
Far na chruinnich iad comhluath,
Ga’n tarruing gu h-eolach,
Ann an ordugh fo ’n eideadh.

Chan eil leithid ur Caiptin
Furasd fhaotainn, air chneastachd,
Fear a ghiulain is fhasain,
Fear a chleachduinn ’s a cheutaimh,
Fear aigne ’s a chruadail,
Nach tilleadh roimh fhuathas,
Dhol air aghart ’s an uair sin,
Gu bualadh nan geur-lann.

Am Barra-mollach do staoileadh,
Gum a buan a bhios t-oighre
Air na fhuair thu de shaoibhreas
Gun fhoill is gun eucoir.
’S ann tha agad coir chinnteach,
Le bann bho na righrean,
’S bha barantas fior aig
Do shinnsearachd fhein air.

Tha thu spioradail, meamnach,
Foinnidh, daicheil, deas, calma,
Dana, smachdail, neo-chearbach,
Nach toir tearmunn dh’ fhear eucoir;
Chuireas Frangaich air astar,
Gun leirsinn gun chlaisteachd,
Gu’n teid annta-san sgapadh,
Dol dachaidh ’s ratreut orr’.

[TD 10]

Nan deanadh tu posadh
Ban-tighearn eibhinn lan storais,
Ann am folachd ’s am foghlum
Mar bu choir, air do reir-sa;
’S gu’n deanadh i arach
Mac-oighre ’na d’ aite,
Bu toil-inntinn le d’ chairdean,
’S leis na Gaidheil gu leir e.

’S ann ad’ theaghlach mor priseil
Gheibhte ceol, is ol fiona,
Agus aighear ’s toil-inntinn,
’S gach ni air a reir sin;
Bhiodh iomairt gu dian ann
Air chairtean ’s air dhisnean,
Agus seirbhisich dhileas
Gu dioladh luchd-feuma.

Sin an tigh ’am bi’n t-aighear;
Bidh na h-uaislean ga thathaich,
’Tigh’nn ann air gach rathad;
Aite tathaich nan ceudan;
Chan e chuirm gun a comhradh
A gheibhte mu’n bhord sin;
Fion is branndaidh gu leor ann,
Ga ol air a cheile.

Uisge-beatha nam feadan,
Ni na fearaibh a leagadh,
Chuireadh bodaich gu beadradh,
’S iad a freagairt d’a cheile;
Agus leann a bhiodh laidir;
Lionadh bhotal’s ga’n traigheadh,
Gun churam am paighidh,
Ann an fardaich na feille.

[TD 11]

Do Iain Domhnullach, Marsanta ann an Tiriodh.

Leam is duilich, a Dhomhnuill,
Am bron so th’air d’inntinn,
Ri ionndrainn an oganaich
Bhoidhich, ghlain, shibhealt;
Bha gu ceanalta, coibhneil,
Gun fhoill ’na laimh-sgriobhaidh;
Bu deagh fhear-ceartais ri tuath thu,
Chumail seas riutha firinn.

Cha chualas do chunntas
Riamh a dublachadh ainbheich,
No dol ’am mearachd air duine
’An ni b’urrainn e sheanachas;
Ach firinn is ceartas,
Gun dol seachad le dearmad;
Gur h-ann agads’ tha bhuannachd,
Tha deagh dhuais air chionn d’anma.

Gu bheil sinn’ ann an dochas
Laidir, mor, ann ar n-inntinn,
Gu’n d’ fhuair d’ anamsa ’Pharras,
Ann am fardach na Trionaid;
Comhl’ ri ainglibh nan grasan;
’S e sin an t-aite tha priseil;
’S ann am Flaitheanas saibhir,
Tha leaba charaidh nan Criosdui’n.

Gu mill sinn cuid de ar solas
Le lag dhochas ga’r diteadh,
Agus buaireadh na feola;
’S deacair moran deth dhiobar;
Nuair a dhealaicheas an t-og ruinn
Bidh sinn bronach ga chaoidh-san;
Gur i ’s coireach a’ ghoraich,
Gun dad coir againn fhin air.

[TD 12]

Tha do phiuthar ’s do mhathair
Goirt craiteach mu d’ dheibhinn,
’Caoidh an laoich rinn i arach
’Culaidh stath is a feuma
’Chur gach gnothuich an ordugh;
Nis gur coir dhi bhi sgaoilte:
Bho na dh’ fholaich an uir thu
Chaidh gach cunntas bho shaod oirr’.

Cha bu chunntasan cearbach,
A bhiodh cealgach no foilleil,
Ach gu h-onarach, cinnteach,
Le firinn ro-shoilleir;
Bha thu ceanalta, cliuteach,
Ris gach aon neach gun choire;
Cha robh duin’ air an t-saoghal
Dh’ fhaodadh d’ fhaotainn an doille.

Bha thu siobhalta, ceanalta,
Carthannach cairdeil,
Baigheil, dleasnachail, ciatach,
Cliuteach, fialaidh ’n deadh nadur;
An uine bha thu air faotainn,
Gur h-e daonnan bu ghnaths duit
A bhi tarruing luchd-gaoil ort
As gach taobh; gu’m b’e d’abhaist.

Gu’m b’e d’abhaist is d’ fhasan,
Bhi gu macanta, siochail;
Bhi gu tuigseach, ciuin, tlachdmhor,
Aoidheil, taitneach, is b’fhior e;
’S cruaidh an gnothuch a thachair,
Nach robh a’d’ thaice fear dileas;
Dheanadh cuideachadh leatsa,
Mu’n d’fhuair thu’n acaid a chlaoidh thu.

[TD 13]

Dol a null thar an aiseag
Fhuair thu’n acaid a leon thu;
Sgaoil do chuislean is d’ fheithean,
’S do chridhe sgainte fo d’ chota.
Thu leat fhein air a’ bhaca,
’S an sac a bhi lodail,
’S nach robh duine mu d’ choinneamh,
A thogadh e comhl’ riut.

’S truagh nach mise bha d’ thaice,
’S mi gun deanadh mo dhichioll
Air cuideachadh leatsa,
Mu’n do dh’ fhag e cho claoidht’ thu;
Bha fuil do chridhe ga taosgadh,
’S i gun saod air a diobar;
’S iomadh aon leis ’m bu chruaidh e,
Cho ro-luath ’s a chaidh crioch ort.


Do Dhonnachadh agus do Alastair Caimbeul, clann Baillidh Thireadh, a chaidh a mharbhadh anns an Spainn.

’An aird nan Crois tha sgeul tursach;
Tha sin bitheant’ tigh’nn ur ann a ghnath;
Fad ’s a mhaireadh na daoine
Thigeadh fiosrachadh daonnan mu’m bas;
Gus na theirig iad buileach,
Ach an t-aon tha ’s a’ chunnart ’n robh cach;
Gu’n comhnadh Mac Dhe leis,
Gach aon rathad a theid e gu brach.

Gu’m b’ iad sin na fir smiorail,
Bha gu foghainteach, fearail, neo-chrion;
Bha gu misneachail, dana,
Nach tilleadh roimh namhaid gun sith;
Gur h-e ghiorraich ur laithean,
A ro-dhilseachd ’s a bha sibh do’n Righ,
’S aird ur beachd an am cruadail,
Chuir cho tric ur luchd-fuath air ur ti.

[TD 14]

C’ait an robh ann an Albainn
(Cha mhearachd dhomh sheanachas ’s e fior)
Leithid Dhonnachaidh oig Chaimbeil
Na chommanndair air armailt an Righ?
Anns an Spainn ’toirt dhaibh orduigh
Air gach ni, mar bu choir chur an gniomh;
Sibh gu’n leanadh an ruaig orr’,
’S nach tilleadh gun fhuathas ri ’r linn.

Ghabh do naimhdean sar bheachd ort,
Ann an toiseach a’ bhatail dol sios;
Gu’n robh iad ga d’ chualach
Mar gum biodh am buachaille-dion;
Ghabh iad cothrom gu h-uaigneach,
Air tigh’nn mu ’n cuairt dhuit a ris,
Le neart fudair is luaidhe,
Gus na rinn iad do bhualadh fo ’n chich.

Thuit thu ’n sin, is b’e’n diubhail;
Bha na Gaidheil gu tursach a’ d’ dheigh,
’S fada chluinnte an gairich,
Mar uain bhiodh gun mhathair air treud;
Aca fein a bha riasan,
Chaill iad urrainn ga ’n tearnadh o bheud;
Da’n robh comhairle’s riaghailt,
Moran tuigse ’s deagh chiall air a reir.

Sguiridh mise, ’s gu’n tamh mi,
Bho ’n is obair gun stath a tha ann;
A’ chreach is uire ’s i ’s craitich’,
Dh’ fhalbh am flur thar a’ gharaidh na dheann;
A’ chraobh is tric’ bhith’s ga rusgadh,
Theid a cnothan ’s a h-ubhlan air chall,
Gur h-e crionadh is duth dhi,
Cha tig snothaichean ur oirr’ ach mall.

[TD 15]

’S ionann sin ’s mar tha ’m Baillidh,
’N deigh a lomadh ’s a chnamh air gach taobh,
Aig an Righ a bha mal air;
Gu ’n do rinn e dha phaigheadh gu daor;
Cha b’ airgiod, cha b’ airneis,
Cha bu storas thoirt da rinn duit gaoid,
Ach na gaisgich ur aluinn
Thuit ’an cogadh na Spainn air an taobh.

B’ ann diu Alastair ceutach;
Mar mhac-samhail do’n ghrein bha do ghnuis;
Cha do sheall ann a d’aodann
Aon nach tugadh dhiu gaol duit, ’s tu b’ fhiu;
Fear do ghiulain ’s do naduir,
Cha robh anns an aite bho thus;
’S truagh a’ bhean a rinn d’ arach,
Bha ga d’altrum-sa trath air a glun.

Tha do mhuime gu cianail,
Is tric snighe nan diar air a gruaidh,
A caoidh an ailleagain chiataich
Rinn i thogail le rian agus muirn,
’An toil-inntinn ’s an solas:
’Na aite sin bron is droch shnuadh;
Bidh a cridhe-sa craiteach
Gus an deanar a caradh ’s an uaigh.

Gu bheil d’oide gu deurach,
’S beag an t-ioghnadh dha fein a bhi ann,
’S a chul-taic’ an deigh fhagail,
Nuair a thigeadh an cas a bhiodh teann;
Sibh gu’n tugadh an nuas e,
Dh’ aindeoin islean is uaislean bhiodh ann;
Cha dean sibh sin tuilleadh;
Bho ’n a dh’ fhalbh gu buileach, ’s goirt leam.

[TD 16]

<eng>ARCHIBALD MACLEAN <gai>(Gilleasbuig Laidir),<eng> was the tenant of Fear Chillmoluaig, also Archibald MacLean. The latter was tacksman of Kilmoluag. He married a daughter of Donald Campbell of Scamadale. He had three sons and two daughters, Donald, Charles, John, Anabella, and Mary. Donald and Charles both died in the West Indies. John succeeded his father in Kilmoluag. He was the father of the late Sir Donald MacLean, Governor of New Zealand.

Gilleasbuig Laidir justified his name in that he was rash and impulsive, often getting himself into troubles that a more patient person would avoid. He was popular, however, with the local potentates, and so escaped serious consequences. There are several tales of him yet related in Tiree. His father and the grandfather of Iain MacAilein were brothers. He died about 1830. He was the great-grandfather of Seumas Mac Ghilleasbuig Oig, whom our own generation will easily remember. The following two songs, the only samples that remain to us of his poetry, are evidence that he was no mean poet.<gai>


Do Ghilleasbuig Mac ’Illeathain, Fear Chill-mo-Luaig ’an Tiriodh.

Fhuair mi sgeula mo sgaraidh
Mu ’n do mhiosaich an t-Earrach,
Gu ’n robh m’eudail ga bhannadh,
’An ciste chaoil air a sparradh,
’S tu air ghiulan aig fearaibh,
’S mnathan tursach dheth galach;
Chi thu, Righ, gur trom eallach nan cairdean.
Chi thu Righ, &c.

[TD 17]

Nam bu bhard mi cho fasant
’S a tha’n taobh so de Shasunn,
B’fhurasd innseadh dhomh ’eachdraidh,
Mar a thainig na gaisgich,
Na fir oga, dheas, dhreachmhor,
’Choisinn cliu, ’s cha bu mhasladh,
Nis air sgaoileadh mar ghainneamh na traighe.

Mo theinn cruaidh mar a thachair,
Gu bheil Tearlach an tasgaidh,
Fear ’s na h-Innsibh de d’ mhacaibh;
’S og a ghabh e bhuainn astar,
’S iomadh aon a ghabh beachd air,
Gu ’n robh spionnadh a’d’ ghlacaibh,
Fhir, chuil dualaich ’s nan gorm-shul aluinn.

Latha Nollaig so chaidh,
Bha na h-uaislean gun aighear
Mu cheannard an rathaid,
D’an robh leigeadh is gabhail;
Gur cruaidh leam an t-saighead
Tha fo speuraibh an adhair;
Chan eil fath dhuinn bhi gearan na dh’ fhalbh.

Bu tu coltas a’ ghaisgich
’An am dhuit tionndadh ’s an t-seatadh
Taobh do chuil gu’n robh tlachd ort,
Ceum rioghail air faiche,
Gruaidh mhin-dhearg dhaithte,
Beul na firinn ’s a’ cheartais,
Cha b’ i ’n fhoill bhiodh a’d’ bheachd ’s an tigh-mhoid.

[TD 18]

’S ann a’d’ cheann a bha’n riaghailt,
’S mor an tuigse ’bha riamh ann;
Ged a ruigeadh na ciadan
Gu ceann-uidhe na fialachd,
Cha bu doichioll a dhiante;
Suidhe socrach le ciatamh,
Gheibhte deoch mar bu mhiann leibh is ceol.

Thu theaghlach Bhoraraig nan curaidh,
’Choisinn cliu ’s a fhuair urram;
Leibh a dh’eireadh gach duine;
’N am bhi traoghadh nam buideal
Bhiodh ur gillean air stuidear
Ag ol fiona le furan;
A nis gu’n thriall sibh uainn uile air falbh.

Taing do’n Ti mar a tha sinn,
Gu bheil mac ann ad’ aite;
Nach ann de’n chrionaich a dh’fhas e,
Slat de’n iubhar is aille,
Fior chruinneachd nan Gaidheal;
Co thilleas mi ’m Ghaidhlig,
Bho nach breug tha mi graitinn no bosd?

Ged a shiubhlainn an t-siorrachd,
Gach ait agus ionad,
Fear d’ailleachd ’s do spionnaidh
Chan aithne dhomh idir.
Ann an casaibh ga’n sirinn,
Cha bhiodh feum air do ghillean;
Nuair a b’eigin gu’n tilleadh tu’n toir.

[TD 19]

Gu’m bu bhuidhe do d’ cheile,
An te gheibheadh dhi fein thu,
Fear do fhlath is do cheutamh;
’S iomadh baintighearn og eibhinn
Eadar Sasunn is Eirinn,
Gus an ruigeadh Duneideann,
’Chunntadh miltean gun deigh dhuit de’n or.

Sguiridh mis’, is gu’n tamh mi;
Tha mo chridhe air sgaineadh—
Gun cheann-cinnidh, gun chairdean,
Air am fogradh ’s gach aite;
Luchd na foille so chraidh sinn;
Ghlac ar fearann, ’s a sgar sibh—
Cha leubh mi tuilleadh de m’ Ghaidhlig ni’s mo.
Cha leubh mi, &c.


Cumha do Dhomhnull Mac ’Illeathain, Fear Chornaig, an Cola.

Gur h-e mis’ th’air mo leonadh,
Mu’n bhron s’ th’air mo chinneadh,
Mu dheibhinn Fir Chornaig,
Duine og ’an robh spionnadh:
Bha gu cinneadail cairdeil,
’S a bha baigheil ri bochdan,
Tha do bhan-tighearnan oga
Dol air fogradh gun fhortan.

A Righ, gabh truas d’a bhean-laidhe,
’Si gun aighear, gun sugradh,
Mu dheagh fhear an tighe,
Cuis nach b’aighearach dhuinn e;
Chaill i sin ’sa cuid bhraithrean,
’S e so sabhadh a ruisg i;
’S coir bhi toilicht’ do ’n Ard-Righ,
O’n ’s e dh’ araich o thus iad.

[TD 20]

Nam bu toilicht’ an t-ordugh,
Do mhac og a bhi d’aite,
Chumail prathainn ‘san teaghlach,
Ann an saod mar a tha e;
’S an t-oighre bhi buadhail,
Ann am buadhannan arda,
Ged nach faighinn-sa seud dheth,
Leam a b’ eibhinn a chlaistinn.

Nam bitheamaid taingeil,
Do gach call thigeadh oirnne,
Bhiodh ar n-anam ’am Flaitheas,
Ann an Cathair na glorach.
An ni nach urrainn sinn fhuadach,
Mor bhuaireadh na feola;
Gu deireadh an t-saoghail,
Bidh na daoine ri goraich.

Sliochd an tighe ’n robh mhor-chuis,
’S a dh’oladh na casgan,
Gu’n do chaochail sibh comh-luath,
’S beagan corach aig Eachunn;
Dh’ fhag e’n t-eilean ’an ordugh,
Ri’bheo-shlaint aig Lachuinn;
Nuair dh’ fhagas tu fein e,
Gum bi steidh aig do mhac air.

’An am suidhe nan uaislean,
’S tu bhi uatha, cha b’ fhiach iad;
’S tu gu’n cumadh an onair
’S gach coinneamh ’am biodh tu;
’S e do chridhe bha soilleir,
A dheagh sgoileir an sgriobhaidh;
’S mairg fine bho’n d’ fhalbh thu,
Fhir gun dorchadas inntinn.

[TD 21]

’An am dol do’n tigh churtach,
Ghabh-te curam de d’ fhocal,
Cha bu bhosd, ’s cha bu bhreugan.
Bhiodh o d’ bheul ach an ceartas;
Och! is och! mar a tha sinn,
Chan eil fath bhi ga acain;
Dh’fhalbh am flur bhar a’ gharaidh,
Bho’n la dh’fhaillinnich d’astar.

’S iomadh aon chaidh air fogradh,
Bh’ann a d’ choir ’s cha bu bheag i,
Eadar Bosd agus Cornaig,
Ceann an loin ann ’s an eaglais;
’S iad a nis air an sganradh,
Mar ghairich nam feadag;
’S tusa b’urrainn ga phaidheadh,
’S ann a d’ mhal nach biodh teagamh.

Nuair a chaidh thu Dhuneideann,
A leubhadh an fhocail,
Thainig bata fo ’seolaibh,
Le Domhnull na Corpaich;
’S iomadh aon a bha cianail,
’Call nan diar gu trom frasach;
Bu bheag ioghnadh dhaibh fein sin,
B’fhiach an eudail a bh’ac’ e.

Ged a theid mi do Chola,
’Dh’iarradh cothruim ’san eucoir,
Chan fhuiling iad m’fhaicinn,
Ach mar aiteal na greine;
’S ann a tha mo chul-taice,
Anns a’ chaibeal gun eirigh,
Far am bheil mo luchd-eolais,
Air an comhdach le cheile.

[TD 22]

Gur h-iomadh duin’ uasal,
A bha suairce do m’ chinneadh,
’S iad a nis air an sgaoileadh,
’S nach faodar an tional;
Gu’n robh pairt dhiu ’s gach aite,
Gabhail taimh anns gach ionad;
Cha b’e olcas an naduir,
A chuir ’adsan fo dhiomoil.

Tha na faidhean aig innseadh
Gu’n dirich iad fhathast,
A cheart aindeoin luchd mi-ruin,
Tha de dh’ fhior-fhuil Ghilleathain;
Sinn mar choill air a spionadh,
’S an crionach, air fhaighinn;
Ar Ceann-Cinnidh gun dusgadh,
Ann an tunga na laidhe.

’S daor a dh’ fhairich sinn fhein sud;
Tha sinn sgith ort ri tighinn,
Nach tig fear ann a d’ aite,
Thogas mal dhinn a rithist;
Chuir iad sinne air an fhuaradh,
Le fuairead an cridhe,
’N latha ’s fhearr bhios iad ruinne,
Bidh an durachd dhuinn fionnar.

’S corrach bata gun acair,
Gun bhuill bheairte, gun chabaill;
’S ionann sin ’s mar tha sinne,
An deigh ar milleadh le gabhadh;
Bha sinn roimh so an Dubhairt,
Mar bu shubhach le’r cairdean;
’S eigin crubadh le giorag,
Bho nach tilleadh Righ Tearlach.

[TD 23]

Bu leibh Il’ agus Diura,
Cola, Rum, agus Muile;
Tha iad nis aig ar naimhdean,
’S neo-ar-thaing a thoirt dhuinne;
’S beag de dh’fheartan an Ard-Righ,
Mu’n caillte sinn uile,
Gu ’n tigeadh e bhuatha,
Na bhuannaich iad uile.

Ged bu shuarach dheth Brolas,
Thug e solas do d’ chinneadh,
Gu’n d’ thainig e bhuatha,
Do’n uachdaran dhligheach;
Ged tha cuspainn ri phaigheadh,
As a mhal daibh a rithist,
Mac ’Illeathain is Baillidh,
Gus am basaich an tighearn.

Ach Ailein nan Druimnean,
’S mor iomagain do chairdean,
Gu’n dhealaich thu bhuatha,
’S iad gun uachdaran ard orr’;
Criosd ga d’ choimhead ’s ga d’ stiuradh,
As gach cuis ’am bi gabhadh;
B’fhearr gu’m faicinn le m’shuilean,
Thu bhi’d Dhiuc Earraghaidheal.

Nuair a thigeadh tu’n duthaich,
Bhiodh tu cliuteach ga fagail;
Gum biodh piobair’ a’d’ chuideachd,
Ri toirt urraim do d’ chairdean;
Mnathan binne ri orain,
Fir oga ga’n taladh;
Bhiodh na bodaich ’nan sineadh,
Air an druim anns gach aite.

[TD 24]

Fhuair thu urram na h-Alba;
Gu’n do dhearbh thu sud fhaighinn,
Ann am misnich ’s an cruadal,
’S gum buadhaich thu’n ceartas;
Do chlann-mac a thoirt barr ort,
Nuair a dh’fhagas tu mach iad!
A Chinn-uidhe na fialachd,
’S iomadh fianuis air m’eachdraidh.

Saoil am fagainn air di-chuimhn’
Teaghlach priseil Loch’ Buidhe,
Far an tagh’leadh luchd-tamhaidh,
Bhiodh gach ait’ ann an uidheam;
Fion daitht’ ann an ordugh,
Air a’ bhord a bhiodh subhach;
Am fear a chaisgeadh an ruaig dhinn,
A bhi uainn ar sgeul dubhach.

Am fear misneachail, dana,
Anns a’ bhlar bu mhor urram;
Chuireadh ruaig air an namhaid,
Nuair a dh’fhagadh iad uil’ thu;
Ceann-fine neo-sgathach,
Bu mhath lamh air a’ ghunna,
’S iomadh aon a bha craiteach,
Bho nach d’thainig thu ’Mhuile.

Sguiridh mis’ is g’un tamh mi,
Bho nach bard mi ni orain,
Bho nach aithne dhomh ’n dianamh,
Guidheam Criosda mar thorachd
Air na dh’fhogair Sir Eachunn
As an fhearann bu choir dha;
Chuir sud sinn’ air an-daonnachd,
’S fad ar saoghail bidh bron oirnn’.

[TD 25]

MRS. MALCOLM MACFADYEN.

Do Chalum Mac Phaidein, le ’Mhnaoi, an uair a chaidh e-fhein, a mhac, agus a chliamhuinn a bhathadh a tighinn a Cola do Thiriodh.

Gur h-e mise tha pramhail,
Gun aon tamh air a’ chnoc;
Gur h-ann domhsa nach nar sin,
A bhi strachd-te de sprochd;
’S mi ri feitheamh an aite
Far na bhathadh mo thoirt—
A’ chiad mhac rinn mi arach:
’S ann air m’airnean tha’n lot.

C’aite bheil i fo ’n chruinne?
No’n do dh’ imich i feur,
Aon bhean d’am bu choir
Bhi cho leointe rium fein?
Nach do dh’iarr thu leam dhachaidh,
Ach mo phearsa gun deigh;
Bha sin leat-sa cho taitneach,
’S ged lionainn acha do spreidh.

Cha robh sin duit ach comainn,
Bho’n a thogair thu fein;
’S bho’n a fhuair mi thu posda
Le ordugh na cleir;
Gu’n saoilinn fo m’ chomhair
Gu’m bu tu’n domhan gu leir;
Shaoileadh tusa, ’na chomainn,
Gu’m bu mhis’ an obair ’s an spreidh.

[TD 26]

Mo cheist am beul mu’n robh ’n fhaitheam,
’S an lamh a dheanadh rud grinn;
Ni nach fac thu fo d’ chomhair
Thug do mheomhair e nios;
’S iomadh aon leis am b’olc,
Nach d’fhuair thu post anns an tir;
Ach ’s ann domhs’ tha’m mi-fhortan;
’S lionmhor goirtein fo m’ ni.

Ged a bhithinn cho ogail,
’S gum posainn a dha,
Tha mo chridhe cho leointe,
’S nach deonaichinn e;
Gus an teid mi ’s an talamh,
Anns a’ ghainneamh fo lar,
Bidh gaol Chaluim ’am chridhe,
’S bidh smaointinn Iain ga m’ chnamh.

Tha mo chiochan mar chaillich,
Tha mi tana gun chli,
’S iomadh saill bha air m’aisinn;
Ghabh i astar, ’s cha till;
Leis mar tha mi ga’n cumhadh,
Chan fhaicear subhach mi chaoidh;
Bidh mo shuilean a sruthadh
Gach ait’ an suidh mi n ’an sin.

Na’m bu chomhairlich Diuc’ mi,
Bho nach diultadh dhomh ’n eir,
Gu’n cuirinn-sa froiseadh,
Anns gach poit tha fo ’n ghrein;
Sin an obair nach soitheamh,
Bhuin mo ghnothuch dhiom geur,
’S nach d’fhuair mise de fhortan
Ach mo lot anns gach sgeith.

[TD 27]

Bu mhath an companach Tearlach,
’S theireadh cach nach bu diu;
Gur h-e’m beachd a ghabh ’adsan
Chuir a’d’ dhail mi bho thus;
Do luchd-brataich a gheard thu;
Bha na cairdean dhomh dluth;
Cha b’ i feadag na foille
A bhiodh mu dheireadh na’n cuirt.

Cuim am bithinn gu h-olc dhuit
Nuair a nochdainn a’ chuis,
’An am spairn bhi air chnocaibh,
No dol fochair an diumb?
Nuair a ghlacadh tu ’n t-ardan
Cha bu tlath air a chul;
Chan fhacas fear t-fhuatha
Seal uair os do chionn.

[TD 28]

<eng>DONALD MACDONALD, Domhnull Mac Iain Oig, resided in Croisgearr, between Croish and Carrachan, Kilmoluag. He was a great friend of Fear Chillmoluaig. He had a keen wit, as evidenced by the eleven comic songs of his preserved among the John MacLean MSS. He migrated to Barra, where he died in 1835.

The following song from his muse had for subject Allan MacInnes, a tailor of Kilmoluag, who, while fishing off the rocks, had the misfortune to fall into the sea. One of his companions flung over a net with a long handle (tabh) that he was using, and brought him safe to shore. The bard made out the tailor to be a skilled and hardy mariner who fell overboard in stress of weather, and was saved by his own prowess as a swimmer and the timely help of Lachainn Og. The song shows that MacDonald was quite an able bard.<gai>


ORAN AN TAILLEIR.

Am faic thu’m bata riomhach
A shiubhlas cinnteach cuan?
Le coignear ghillean dileas oirre
A dh’ iomaireas i gu finealta,
’S a sheolas i le innleachdan;
’S i ’s cinntich’ sgriob a nuas;
A sgiobair Lachainn og tha fior mhath,
Lamh a dhiobradh stuagh!

Tha cliu ’s gach ait ’s an duthaich
Air an ardraich, ur o’n tuaigh;
A taobh tha sliosmhor liobharra,
Gun mheang, gun ghaoid, ach firinneach
De dh’fhiubhaidh daingeann dileas,
Is gur dionach i mu’n cuairt;
Ged dh’eireadh tonn mar bheinn gu h-ard,
Le gairich thig i’n nuas.

[TD 29]

Nuair theannas tu ri ’seoladh
Le do sgiobadh coir gun ghruaim,
Tagh oigear laidir, taiceil,
Bhios gun mheang, gun ghiamh, ach faicilleach,
Ro-churamach gun ghealtachd,
’S biodh e fo d’ smachd mar’s dual;
A chumas i mar’s coir dhi bhi
Nuair bhios an t-side cruaidh.

Co e ’m fear sgoid theid lamh riut,
Ach an taillear ri an-uair?
’S e-fein am fiuran furachail,
’S e teoma air a h-uile rud.
Cha tric a chi sinn duine
Tha cho ullamh, ealamh, luath;
Bheir e an sgod a stigh mar’s coir,
’S gur h-eolach e mu’n chuan.

Dhearbh e gniomh a thabhachd dhuinn
Ri la an anraidh chruaidh;
Am barr na slaite chite e
’S e glaodhaich, “Cumaibh direach i
Le spionnadh dhorn ’s le innleachdan
No theid i sios ’s a’ chuan”;
An greim a fhuair e ghleidh e e,
Ged bha e’n eigin thruaigh.

Bha ghaoth gu cruaidh a seideadh oirr’
’S na speuran lan de ghruaim;
Na siuil chaidh uile ’reubadh dhi,
’S bha’n fhairge ’s calg gu leir-sgrios oirr’,
Na teine-sionnachain ’g eirigh uimp’
Gu ruig a sleisdean suas:
An tonn bu lugha ’bheucadh,
Chluinnt’ a Sleit e ann an Cluaidh.

[TD 30]

Ged fhuair i moran allabain
Le creanachadh a’ chuain,
Ma dh’fhaodar fhathast nitear i
Cho dionach, laidir, finealta
Ri bata th’anns na tirean so;
’S gur fiach i cur a suas.
Eadar Cana ’s Maol Chinntire
Shiubhladh i ri uair.

A Lachainn oig gu firinneach
Gur math is fiach thu duais.
Gu’n rinn thu gniomh bha tabhachdach
An la a cheap thu ’n taillear dhuinn;
Cha d’ leig thu as do lamhan e
Ged shnamh e pios de ’n chuan.
Gur finealt air an t-snathaid e;
Tha obair aluinn, buan.

[TD 31]

DONALD MACLEAN

DOMHNULL CUBAIR <eng>was the brother of Iain MacAilein, Bard Thighearna Chola. He was a cooper by trade. He was married, and had a family of six daughters and two sons. The younger son was John <gai>(Iain Ban),<eng> the father of the late Rev. Dugald Maclean, and of Archibald, Angus, &c. He died in 1868 at the advanced age of ninety-three years. The following lament was composed to his brother Charles who died alone in his boat in Tobermory Bay about 1811.<gai>


TUIREADH AIR SON BRATHAR.

Mo ghaol sgiobair a’ bhata;
Bha thu eolach ’s gach aite;
Ghlac thu mhisneach bha sar-mhath ’s tu og.

Gur h-e chraidh mi, gun fhios domh,
Saoir bhi caradh do chiste,
’Sa cur aird oirr’ a thiotadh gu falbh.

Agus taillear ga d’ dhreasadh
Dhol ga’d’ chur ann ad’ dheise,
Dh’fheuch an togtadh ’s an fheasagar leat seol.

’S truagh nach mise bha teann ort,
Mu’n do dh’fhailnich do chainnt ort;
Bheirinn lighich ga d’ shealltainn air bord.

Ged nach deanadh sin feum dhomh,
’Thoirt a leigheas do chreuchdan,
Gum biodh muinntir lan eibhneis ri ’m beo.

[TD 32]

Chan e sin tha mi ’g acain,
Ach thu bhi d’ bhat’ air a h-acair,
Is nach d’thug iad thu mach aisde beo.

Nuair a thog iad bho thraigh thu,
’S tu air ghuaillibh nan cairdean,
Cha robh piuthar no brathair ’na d’ choir.

’S goirt an saighead bha sath-te
Anns a’ mhnaoi a rinn d’arach,
Nuair ghlac Lachuinn Mac Phaidein an t-ord,

’Thoirt a bhuird bhar na ciste,
Mu’n duinte fo lic thu;
Ged nach b’ ann thoirt dhuinn misnich ’na ’r leon.

Gu bheil d’athair dheth deurach,
Is a shuilean gun leirsinn,
Bhi ga d’ chur air an deile cho og.

Tha do cheile gun mhisneach,
Is do leanabh ’na criosan,
’S nach cuir thu’n diugh riof dhuinn ’s an t-seol.

Ach ’s coir taing thoirt do ’n Ard-Righ,
Gu bheil mac ann a d’aite,
Nuair thig spionnadh ’na ghairdean is treoir.


ORAN NAN GRUDAIREAN.

’S an fheasgar cha do chuireadh mi;
Bha’n cubair dubh gun fhuran ris;
Ach nis gur h-e’n t-aon duin’ agaibh,
Bho’n dh’ fhas na buideil ao-dion.

[TD 33]

Gur tric mi dol a chuiltearachd
Le banaraich nan grudairean;
’S nuair theid mi tuilleadh ’s dluth oirre,
Bidh ’n cubair air a ladhran.

Bu bhinn leam fhein a gleadharan,
Nuair shinte dhomh fo chobhair i;
’S e’n rud a dh’fhagadh fodha sinn,
An clobha chur ’s a’ chaochan.

Tha Mor-a-chadail beadarach,
’S a’ bhuaile air an eadaradh;
Le uisge-beatha feadanach
Gu’n leagadh i na daoine.

Cuir foid a stigh gun dail foipe,
Is tarruing caol stuth laidir aisd’;
Biodh fios againn ma sgaineas i,
Mu’n teid an ceard do’n Chaolas.

Gu foil thuirt Iain Mac Dhugaill rium,
“A ghaoil, chan ann ga chaomhnadh mi,
Ach eagal’s gum bi smuid oirnn,
’S gur ni gun chliu an daorach.

<eng>The bard was still living at Caolas, and had not migrated to Bailephuil, where he reared his family. The occasion of the song was:—The cooper visited a still, but was not asked in. Shortly after departing, he was called back, as some of the casks were found to be in a leaking condition. The cooper showed no resentment, but immediately put things to right. He had his mild revenge in the above witty verses.<gai>

[TD 34]

AN T-IASGACH GEAMHRAIDH

Ho mo nigh’n dubh,
Ho mo nigh’n dubh,
Ho mo nighean ’s tu mo ghuamag.

Gur h-e mise tha fo mhi-ghean,
Tha mi’n so leam fhin ’s na cuantan.

’S olc an obair iasgach geamhraidh,
’S reothadh gu teann air an fhuaradh.

Rud eile chuir ormsa mi-thlachd,
Geola chrion ’s nach ruith i luath leinn.

’S eigin dhuinn tarruing a Lite,
’S cutter an righ oirnn air fuaradh.

Ged is i ’nochd oidhche Challuinn,
Cha teid mi ghabhail mo dhuan dhuibh.

’S truagh nach mise bha ’s an aite
’M bi buille bhairidh ga bualadh.

Mo chaman tha’n coill a bharraich,
’S cha teid a ghearradh le tuaigh aisd’,

Mo bheannachd a chum mo mhathar,
Bho’n a bhios mi ghnath ’na smuaintinn.

’S mo shoraidh dh’ionnsuidh mo leannain,
An oigh cheanalta gun ghruaman.

[TD 35]

ORAN A’ CHUTTER.

’S e gaol d’fhearainn, gradh d’fhuinn,
’Thug gu’m falbhainn idir leat;
’Se luaidh do chruidh dhruim-fhionn dhuinn
’Thug dhomh suidhe lamh riut.

Latha dhomh bho bhun an Stoir,
A seoladh gu cuireideach,
Chunnacas an Cutter fo sheol,
’S i tigh’nn oirnn gu gabhaidh.

Air an trompaid thug i fuaim,
Chuir i suas a cularan;
Labhair sinne ’n sin gu luath;
Ghluais sinn a Caol-Amhainn.

Gu’n do loisg i oirnn da uair,
Gu’r gluasad gu fuireach rith’;
’S mur tigeadh am peak a nuas
Cha d’fhuair i tigh’nn lamh ruinn.

Bha tombaca againn air bord,
Seorsa bathair smugalaidh;
’S gu’n do lub sinn sud fo’n t-seol,
Fo chrann-sgoit a’ bhata.

Rinn sinn gach ni mar dh’fhaod,
Thaom sinn na buidealan;
’S chuir sinn an siucar ’s an tea
Sinte fo’n fharadh.

“Carson nach do dh’ fhan thu rium
Chiad uair chuir mi ’n gunna riut?”
Thuirt an sgiobair aice ruinn,
’S e maoidheadh gu dan oirnn.

[TD 36]

Shiubhail e shios agus shuas,
’S cha d’fhuair e na duilleagan;
Bha iad anns a’ bhriogais ruaidh,
Suainte fo ’n chaball.


AN IMRICH.

Ho ro, ho ro o, ho i o, ho ro i,
Ho ro, ho ro o, ho i o, ho ro i,
Hithill u, hillinn o, agus ho ho ri i,
Cha mhor leam cogadh no sith.

’S i’n imrich tha ciatach am bliadhna rinn mi,
Gur sabhailte fiar dhomh ’s an lianaich ud shios;
’S nam faighinn luchd spealaidh a ghearradh gu grinn,
Gu’m paigheadh e’m mal ged nach aitichinn sgriob.

’S ge boidheach a h-aogasg tha gaoid anns an fhonn,
’S gu’m feum i da thuirpe mu’m faicear i’m fonn;
Tha riasg agus cuilc agus uisge fo ’bonn;
’S am Mart chur-an-t-sil bidh an sgriobh againn trom.

’S ann thubhairt an gobhainn ’bha foghainteach riamh,
“Dean suas do chuid ghreallag, gach amall ’s gach iall;
Ni mi’n soc dhuit a charadh, ’s gu’n tath mi ris sgiath
A thionndadh na sgriob; saoil an till e roimh riasg?”

Tha goibhnean na duthcha gu fiuthanta coir;
Gu’n d’ fhuair mi sgeul ur, gu’n d’ thug aon fhear dhiu ’n cleoc;
’S ann duit-sa bu dual sin ’n am bualadh nan ord,
Do ghreim a bhi cruadalach, smuais a bhi’d dhorn.

[TD 37]

Ge math sin am fiarach cha dean e dhomh stath,
Cha chum e mo chuideachd, ach ’s cuideachadh e;
B’fhearr tacan a ruamhar ’an cluaineig no dha;
’S nam faodainn a threabhadh, ’s e gnothuch a b’fhearr.

’N t-each dubh a bh’ aig Calum bu cheanalt ’an eill;
’S an capull aig Domhnull, ’s i coir as a dheigh;
’N t-each buidhe bh’ aig Ruairidh b’e gualann an fheum’;
Chan iarradh e ’bhualadh, ’s bu luaineach a cheum.

Bu mhath a bha mise mur bhith’ an t-each ruadh
Aig Ruairidh Mac Dhomhnuill, bi ’choir a chur bhuam;
Ged theid mi do Sgairinnis, ’thoirt cainb as a nuas,
Cha chum mo chuid chaball ri sas an eich ruaidh.

[TD 38]

<eng>JOHN MACLEAN, <gai>IAIN MAC AILEIN,<eng> as he is called in his native Tiree, is more generally known as <gai>“Bard Thighearna Chola.”<eng> He was born at Caolas, Tiree, on the 8th of January, 1787. He received a fair education, in Gaelic and English. He was a shoemaker by trade, and followed this calling till he emigrated to Nova Scotia in 1819, where he settled as a farmer, at Bail-a-Chnoic in Barney’s River, Pictou County. While he was finishing his trade in Glasgow, he met and became enamoured of Isabel Black, a native of Lismore. They were married in 1808, and had children, Christy, Charles, Archibald, John, Allan, and Elizabeth. In the year 1815 he travelled extensively through the Highlands, collecting the songs and poems of other bards. Some of these, along with his own works, he published in 1818. Some of his best poems were composed in America; notably, “A’ Choille Ghruamach,” and the beautiful elegy on Mrs. Noble. He removed in 1831 to Glenbard, Antigonish County. His American works were published at Antigonish in 1856. He died on 26th January, 1848.

John MacLean’s poetry comes on the borderline between the hereditary and family bards, who sang their chief’s and their clan’s eulogies and elegies, and the freer songsters of latter days. His productions thus form two distinct categories, coterminate, generally speaking, with the period he lived in the old country, and the time of his abode in America, respectively. He is always temperate and circumspect; and though sometimes indulging a humorous vein, he seldom exceeds the bounds of propriety; he nowhere seeks to offend. He was, undoubtedly, the ablest, as well as the most productive, of the Tiree bards.

His poems we reproduce only in part, as they are already published.<gai>

[TD 39]

ORAN DO THIGHEARNA CHOLA.

<eng>This eulogy was composed on the occasion of the bard’s receiving a letter of security from the Laird of Coll, when proceeding to Glasgow to procure a new stock of leather.<gai>

Gur neonach dhomh bhith diomhanach,
Gun inntreachadh air dan
Mu chliu an uasail phriseil ud
Tha’m Breacachadh na fiachalachd;
Am fear thug dhomhs’ an cuimhneachan
Nach di-chuimhnich mi dha;
Is ann a rainig mi da uair e
A dh’fhuasgladh air mo chas.

’S e fein an t-uachd’ran urramach;
Chan urrainn duin’ a radh
Gu’n diobair e na leanmhuinnich
A thagras ris is earbs’ ac’ as.
Nuair dh’fhiosraich e le seanachas diom,
’S a thug mi dearbhadh dha,
Gu de mo riasan dol na dheigh,
Bu ghrad a cheum ’na m’ phairt.

Cha neonach leam ged rinn e sud,
Na’n cuimhnicheadh e gnaths
Nan uaislean o’n do ghineadh e,
Bha fearail, daimheil, cinneadail,
Bha calma ’n am na h-iomairte,
’S neo-ghiorragach gun sgath;
’S e’n cruadal fein ’an am na h-eiginn
’Rinn dhaibh feum gu’n gearrd.

[TD 40]

Gur h-iomadh buaidh r’ a h-innseadh
Bh’ air an t-sinnsearachd o’n d’fhas
Am faillean maiseach finealta;
Bu choille bha gun chrionadh innt’
Na Leathanaich shean rioghail;
’S iad nach striochdadh gun cheann-fath;
Fir gun athadh ’n aodann ghathan
Ann an cath an air.

Bu tric a dh’fheuch an gaisgeach ud,
Iain Garbh, a neart ’s a chruas;
Bu sheobhag luath gu reubadh e,
Bu leoghann colgach, creuchdach e
’An Grisioboll nan euchdan,
’S e toirt le threine buaidh;
Sheas e aite, ghleidh e’n larach,
’S ghabh Clann-Neill an ruaig.

Gur h-iomadh curaidh neartmhor
A bha’m Breacachadh le buaidh;
Gur lionmhor blar ’s na thaisbeanadh
Le Lachainn a chruaidh sgairtealachd,
An saighdear sin bu bheachdaile
De mhacaibh Eachainn Ruaidh;
Bhiodh e dana ri uchd namhaid,
’S lan de bhaigh ri ’thuath.

’S e Tighearna Chola ’n diulannach
’Tha fiughantach na ’ghnaths;
Tha fearalachd a comhnuidh ann,
Tha onair ann is moralachd,
Tha gliocas agus eolas ann,
’S tha’m foghlum aig’ is fearr;
Gnuis na feile, com nam beusan,
Fear nach geur mu’n mhal.

[TD 41]

Bu mheasail aig Braid-Albainn
Am fear ainmeil tha mi luaidh;
A dhaoine treuna, colgarra,
A bhuidheann cliuteach dh’earb e ris,
’Thoirt facail dhaibh gun chearbaiche,
Gu smachdail, calma, cruaidh;
’S e bhiodh dileas leis a mhil’ ud,
Nam biodh strith mu’n cuairt.

’S lionmhor gniomh is gaisge
A tha’n taice ris le ceill.
Gur namhaid feidh is earba e,
Le ’ghunna caol neo-dhearmadach,
A siubhal ghleann is gharbhlaichean,
’S a choin a falbh ’na dheigh;
Spors neo-ainneamh aig ’s na beannaibh
’Na chuid fearainn fein.

Gur sgiobair ri la gaillinn e
Nach aineolach mu stiuir;
Mar steud-each lughar, astarach,
’S an reis gu dian-luath, tartarach,
Bhiodh iubhrach eibhinn, acuinneach
A marcachd thar gach suigh.
Dh’fhagadh Hobart bhan gach bata,
’S i bhith lan ’na siuil.

Nuair choinnich Mac-Mhic-Eoghain e
’S an Oban aig a’ bhal,
’S a dh’ fhalbh iad leis na ban-tighearnan
A dh’fheuchainn bata ’Chaimbeulaich,
Gu’n mhaslaich e ga h-anntoil i,
A reubadh thonn gu dan.
Fhuair e suas oirr’ air an fhuaradh,
’S chuir e cuairt gu ’sail.

[TD 42]

Slan iomradh re a laithean air,
’S a chliu a ghnath dol suas;
Nam bithinn ’s an tigh-thairne
Mar ri cuideachd shunndach, mhanranach,
Gu’n olainn a dheoch-slainte;
’S gum biodh i lan mu’n cuairt.
Am fiuthaidh gasd aig am bheil tlachd
’S gach ni tha ceart, ’s bu dual.


ORAN DO THIGHEARNA CHOLA.
NUAIR A CHEANNAICH E EILEAN-NAM-MUC.

Thainig naigheachd a Duneideann;
Thug an sgeula dhomh toilinntinn;
Gu’n deach Alasdair air chuairt,
An diugh a chuala mi le cinnt e.
Nuair a chaidh e’m measg nan uaislean
Fhuair e buaidh air na bha cruinn ann;
Thug e dhachaidh coir an aite
Ged a b’fhada cach a strith ris.

Bha gach tighearn’ air son fhaotainn,
’S iad ga dhaoradh ann am pris air.
Cha robh ’n gnothuch dhaibh ’na shugradh,
Bho’n a ghlac e chuis ’na inntinn;
Bhiodh e dimeasach ri bheo leis,
Bho’n a bha e’n coir a shinnsre,
Gu’n leigeadh e bhuaith an t-aite,
Ged a dh’ardaicheadh e mil’ air.

[TD 43]

Rinn e gniomh a bha neo-chearbach,
’S math gu’n d’fhalbh e air an t-saothair;
Bha moran cruinn le’n cuid airgid;
Thug e tairgse ’chuir mu sgaoil iad.
Aige fein tha’n t-eilean boidheach,
’S fad o’n bha e’n toir air fhaotainn;
’S iomadh aon aig an robh suil ann,
Nan leigteadh ga’n ionnsuidh saor e.

Tha chuid tuatha uil’ air solas
Ris an doigh ’s am bheil e gluasad;
’N oidhche thainig fios g’an ionnsuidh,
Thaobh na h-ionndrainn a bha uatha
Chit’ a dearrsadh ris na speuran,
Teinntean eibhneis air gach cruachan,
’S iad ag ol air a dheoch-slainte
De’n dibh laidir bha gun truailleadh.

Bu bheag ioghnadh mar a bha iad,
’G ol deoch-slaint an armuinn uasail;
An cul-taic ri uchd am faillinn
Nach faic cas orra gun fhuasgladh;
Tha e iochdmhor, lan de cheartas,
Cha b’e ’chleachduinn a bhith cruaidh orr’,
Uachdaran cho math ’s tha ’n Albainn,
Ged a sheanachaisteadh mu ’n cuairt iad.

Gur a h-ainmeil am measg sluaigh e,
’S aobhar uaill d’a chinneadh mor e,
Clann Ghilleathain a bha lionmhor,
Na fir rioghail d’an robh ’mhorchuis.
Cha do dh’ionnsaich iad, le giorrag
Ann an iomairt no ’n tus comhraig,
Gu’n tairngeadh iad ceum an t-slinnein;
’S grad a thilleadh iad an torachd.

[TD 44]

Bha iad misneachail le cruadal
Dh’fhaotainn buaidh ’s a h-uile comhdhail,
’S fad’ a chluinnteadh fuaim an claidhean
’Gearradh chnamh, is fuil ga dortadh.
’S e fear aca bhuail a’ bhuille
Fhuair an t-urram latha Lochaidh;
’S e na thuit dhiu ’n Inbhercheitein
’Thug an dith orra ’s bu mhor e.

Fhuair e nis a dh’ ionns’ a laimhe
Mar a b’aill leis o Chlann-Domhnuill;
Bhuannaich e air ais le ’thapadh
Na thug Lachainn daibh le goraich.
Leanar tuilleadh ris an aite,
’S ann a cheanglas an tighearn og e
Ris a’ chrun gu daingeann laidir,
Dun dad failinn o Righ Deorsa.

Ma bhios Eoghan fearail, cliuteach,
Mar bu duthchas da o sheorsa,
’S e a leanachd an deagh chleachduinn
’Tha e faicinn, mar bu choir dha,
Bidh e meudachadh na h-oighreachd,
Gun a cur an cuimhnead oirleach—
Ceum air aghart dha, mo dhurachd,
Biodh gach cuis a dol ri bheo leis!

’S lionmhor caraid ann an Albainn
Aig fear ainmeil nan deagh dhoighean,
Nam biodh uireasbhuidh no feum air
Dheanadh eirigh leis g’a chomhnadh;
Fineachan tha laidir treubhach,
’S iad nach geilleadh anns a’ chomhrag;
Bhiodh iad dian mar theine lasrach
Roimh ghaoith bhrais a losgadh comhlaich.

[TD 45]

Tha ceann-feadhna ’n Lochabuidhe
Thigeadh uidheamach na chomhdhail,
Le chuid dhaoine fein mu’n cuairt air
Air an tarruing suas an ordugh.
Dh’eireadh a duthaich shil Eachainn
Na fir bheachdail neartmhor, chrodha,
Daragan nach gabhadh lubadh,
’S cha bu churam dhaibh cion eolais.

Gu’m bu luath leat Mac Mhic Eoghain
Le fhir theoma, ghuineach, dhana,
’Dheanadh euchdan anns a’ chaonnaig,
Gearradh smuais le faobhar stailinn;
MacLeoid Dhuinmheangain ’s a dhaoine
Nach bu tais ri aodann lamhaich;
’S Mac Dhomhnuill Duibh le Cloinn-Chamshroin,
Buidheann colgarra ’s an araich.

Gu’m a slan do’n armunn ainmeil
A dh’ uraich seanachas an drasd dhomh;
Gu’m a buan am fear a cheannaich
Bho Mhac ’Ic Ailein an t-aite.
’S mi gu’n cosgadh i le solas,
Ged a chuirinn or ga paigheadh,
Deoch-slaint’ an Alasdair euchdaich,
Mo chul-taic’ nuair threigeadh cach mi.


Do Thighearna Chola.

<eng>THE occasion of this song was a serious accident that befell the laird of Coll, who, while travelling in the Isle of Skye at night, fell over a cliff among the rocks.<gai>

[TD 46]

Thainig naigheachd do ’n tir
Nach bu mhisd sinn ga’r dith,
Ged nach biodh i cho fior
Bha i muladach dhuinn;
’S ann a chualas le cinnt
Gu bheil Alasdair tinn fo eislein.

’S mor mo churam an drasd
Gur e teachdair o’n bhas
Thainig ealamh ’na dhail
Is a leag e gu lar
Leis na stallachan ard,
’Cur nan saighdean an sas gu geur ann.

Tha e cruadalach leam
A bhith smaointinn ’s gach am
Gu’n do bhuail iad ’na cheann
Is ’na ghuailinn ’s ’na laimh,
’S gu’n do thuit e ’san ghleann,
’S e gun chlaisteachd, gun chainnt, gun leirsinn.

’S truagh nach robh mi ’na choir
’S a bhi sgileil gu leor,
Ann an ionnsachadh mor
Mar na Muilich nach beo;
Dheanainn leigheas d’a leoin,
’S bheirinn fuasgladh d’a dhoruinn chreuchdach.


Do Thighearna Chola.

<eng>THE bard had at this time collected a large number of unpublished songs and poems through the Highlands. These, with the help of the Edinburgh Highland Society, he hoped to publish. He was disappointed;

[TD 47]

and was further unfortunate in not finding his good friend the chieftain of Coll in the Capital, the latter having gone to England.<gai>

’An Ceann-bhaile na rioghachd so
Tha uaislean suairce, siobhalta
’An toir air cainnt an sinnsearachd
A chumail suas ’s nach diobair i.
Ged leigeadh treis air di-chuimhn’ i,
Gu bheil i nis air cinntinn
Anns gach tir ’san robh a h-eolas.

Bha cuid de dhaoin’ aig innseadh dhomh
Nan cuirinn cruinn an sgriobhaidhean,
Na h-orain bhlasda, phriseil sin
A dh’ fhag na baird mar dhileab dhuinn,
’S a gheibhear anns na criochaibh so,
Gu’n tugte duais is fiachan dhomh
Bho ’n Chomunn rioghail, choir ud.

Ged sgriobh mi sios na h-ealaidhean,
Bho’n rainig mi ’s mi aineolach,
’S nach robh fear-daimh no caraid ann
A ghabh mo phairt, no shealladh orm,
Cha d’ thug iad moran geallaidh dhomh,
’S ann thuirt iad, “rinneadh mearachd oirnn
Ga’r mealladh anns an t-seol sin.”

Gur h-ann an sin a dh’ fhairich mi
’M fear ruadh d’an dual bhi ceannsgalach,
’S a sheasadh ’n am na teanntachd mi
Am measg nan uaislean Gallda sin,
’Bha ’g imeachd air na cabhsairean;
Ged bha mi tric a sealltainn orr’,
Chan fhaicinn ann an Coirneal.

[TD 48]

Do Raonall Domhnullach, Fear Staffaidh.

<eng>THERE was at this time a lawsuit pending between the laird of Staffa and a Mr. Robertson who was notorious for his inhuman treatment of the Highland emigrants to America.<gai>

Gu’n robh mi treis a fuireach
Dh’ fheuch an cluinninn dad bho chach;
Ach bho nach d’rinn iad ullamh e
Cha dean mi tuilleadh tamh.
Gu’m bi mi nis a toiseachadh
Gu seol a chur air dan—
’S ann ’shaoileadh neach gu’n d’ fhalbh
Na bha de sheanachas aig na baird.

Is cinnteach mi nach d’fhalbh e
Ged thug dearmad orr’ an drasd
Gun Raonall og a chuimhneachadh
D’am bheil an inntinn ard;
Am fear a tha cho saothrachail
Air son nan daoin’ tha ’n cas,
Ri toirt a mach a’ cheartais dhaibh;
’S tha sin ’na bheachd a ghnath.

’S e fein am fior dhuin’ uasal
Air nach faodar gluasad cearr,
De Dhomhnullaich a’ chruadail
’S tric a bhuannaich anns na blair;
Gur h-ann air Staffa ’staoilear e
Ma dh’ fhaighneachdas sibh e,
’S tha ’n oighreachd sin am bann aig’
Fhad ’s a bhuaileas tonn air traigh.

[TD 49]

Bha ’n Robastanach eucorach
Ga ’n eigneachadh air bord;
Chuir e gu mor an teanntachd iad;
Gur gann a dh’fhan iad beo.
Bi sin an naigheachd uamhasach,
Bha’n tuagh aige na dhorn,
’S e maoidheadh air a’ cheann thoirt diubh
Mur tionndadh iad ga’n deoin.

B’e ordugh teann do’n stiuramaich’
An cursa chur mu’n cuairt;
Is b’ eigin daibh a sgriobhadh
Gu’n thill iad ri an-uair.
Gu dalma bhrist e ’chumhnantan,
’S an cuid ga spuinneadh uap’—
Cha tric a chunnacas aintighearna
Cho gionach, aingidh, fuar.

Nuair chuala Raonall Domhnullach
Mu’n t-seol a rinn a’ bheist,
’S mu fhulangas nan Gaidheal,
Gu’n do rinn a nadur leum;
Gu dian ’na aghaidh thoisich e
Ri connsachadh gu geur,
’S cha sguir e dheth gu’m fograr e
Gu corsa Bhot’ny Bay.


Do Mhr. Iain Mac ’Illeathain, Ministear Chola.

Thoir mo shoraidh le durachd
Thar an aiseig a null gu
Maighstir Iain tha’n tur Airigh-Leoid.

Sin an t-oganach siobhalt
Tha gun mhorchuis na inntinn;
Tha e eireachdail, grinn air gach seol.

[TD 50]

Tha e uasal na thighinn
Agus suairce na bhruidhinn;
’S tha e fiuthantach, cridheil gu leor.

’S furasd aithneachadh bho ’nadur
Gur a h-ann de’n fhuil aird e
’Thug do Alb’ iomadh sar bu mhor gloir.

Clann Ghilleathain a shinnsear,
Cinneadh ardanach, rioghail,
D’am biodh brataichean riomhach de’n t-srol.

Sin an dream a bha cliuteach,
’S nach bu tais gu toirt cuis diubh;
Gu’n robh Dubhaird car uin’ ac’ an coir.

Tha e dubailt ’an cairdeas
Ris na fir tha mi ’g raitinn,
A bhiodh cruadalach, dana ’san toir.

Tha e dileas r’a sheanachas
Do Loch-Iall ’s do Chloinn Chamshroin;
Buidheann Abrach tha calm air gach doigh.


Cumha do Mhr. Eamunn Mac-Cuinn, Ministear Bharraidh.

Thainig sgeula bho Uibhist
’Mheudaich bron do bhean Chuibhir;
Chuir e ’suilean gu snighe,
’S goirt a rainig e ’cridhe;
Bha a ceile gun bhruidhinn
Air a charadh ’na uidhim,
Ged nach b’ann air son tighinn ’na shlainte.

[TD 51]

B’e’n cead muladach cianail
’Ghabh a bhean dheth Diciadainn;
Chaill i ’companach ciatach,
Am fear fiuthantach, fialaidh.
’S beag an t-ioghnadh i ’liathadh
’S i gu bronach ga iargainn,
Bho’n a chuireadh ’san lion-aodach bhais

Ann an leaba na h-urach,
Fo na clair air a dhunadh,
Dh’fhag i aobhar a h-ionndrainn;
’S i mar luing bhiodh gun chursa
’Ruith air cladach gun chriu oirr’,
Gun fhear-eolais no stiuiridh,
’Chaill a’ chompaist, a siuil, ’s a croinn arda.

No mar chraoibh air a rusgadh,
’Bhiodh gun duilleach gun ubhlan,
Ach gu glan air a spuinneadh,
Is an stoc mar bu duth dha
A sior chrionadh ’s a sughadh
Ann an toiseach na dubhlachd,
’S cha chuir Earrach no Lunasdal blath oirr’.


CALL NA CAILINN.

<eng>THIS touching lament was composed on the death by drowning of three Tiree men “fast by their native shore,” when returning from a business trip in Islay. They were Neil MacLean <gai>(am Maor-Ban),<eng> Lachlan MacDonald, and Neil MacDonald, all belonging to Caolas.<gai>

[TD 52]

’S ann Di-sathuirne ’chualas
Sgeul bu chruaidh a bhi fior,
Gu’n do chailleadh na daoine
’Dh’fhag an Caolas bhuainn fhin,
’Dh’fhalbh ’s a’ mhaduinn Di-domhnuich
Fo ard sheol as an tir.
Ged a thill sibh gu corsa
Gu’m bu bhronach sud dhuinn.

Ged a thill sibh gu’r n-ionnsuidh
Ann an uine ro ghearr,
Ann an aite toilinntinn
Bha sinn lionte le cradh.
Chaidh ur call aig na Suacain
Anns na stuaghan gun bhaigh;
’S cha b’e gainnead ur n-eolais
’Chuir fo sheol sibh do ’n ait.

Gur h-e’n oidhche bhi dorcha
’S an stoirm a bhi ard
’Chuir a’ Chailinn g’an ionnsuidh
Ann an tus a’ mhuir-traigh;
Gu’m bu chruaidh leam ur glaodhaich
Nuair a sgaoil i ’na clair,
’S nach robh duine g’ur n-eisdeachd
’Dheanadh feum dhuibh ’n ur cas.

Leam is duilich r’a innseadh
Nach do thill thu, ’Neill Bhain,
Mar a dh’iarramaid d’fhaicinn,
Bho Port Asgaig le d’bhat’.
Chaill an tuath am fear-comhairl’
Anns gach gnothuch a b’fhearr;
Fhuair iad clisgeadh gun fhios dhaibh
Thug am misneach gu lar.

[TD 53]

Taing do ’n Ti sin tha cumail
Stiuir na cruinne ’na dhorn,
’S a thug leis as an t-saoghal
Na daoin’ ud le coir,
Gu’n do thilg e gu cladach
An cuirp gheal’ air an rod—
Sguir an cairdean g’an iasgach;
Fhuair iad riarachadh mor.


DUANAG DO CHAILEIG BHIG.

<eng>THE subject of this song was the bard’s little niece, daughter of Domhnull Cubair. About ten years of age, she lived at the time in her grandfather’s house. The bard was still a bachelor.<gai>

Gur h-e mise tha fo phramh,
Tha mi muladach gach la,
’S Ailein, mac a’ chlachair bhain
An drasd a tigh’nn ga d’ phosadh.

Gur h-i Mor a’ mhaighdean ghrinn;
Cas is deise ’theid troimh ’n ruidhl’;
’S lionmhor fear tha ort an ti
O’n rinn mi-fhin dhuit brogan.

Nuair theid Ailein ann ad’ dhail
Cha bhi easbhuidh ort, a ghraidh,
Gheibh sibh croit anns a Phort Bhan,
No ait’ ann an Cuil Bhotaidh.

Nuair a reiticheas tu, ’ruin,
Theid do sheanair leat do’n bhuth,
’S cha bhi caomhnadh air na cruin;
Bheir e gun is cot’ dhuit.

[TD 54]

Mor—
A chiad uair a chunnaic mi e,
’S ann a bha sinn aig a’ bhal;
’S mor a thug mi dha de ghradh,
’S cha chluinneadh cach ar comhradh.

Ailein—
Thug mi ’Mhoir an gaol tha buan,
’S mi nach caochail rithe ’n gruaim;
’S binn r’a eisdeachd guth mo luaidh
Nuair bhios i lu’adh nan cloithean.


BATA THIGHEARNA CHOLA.

Cha dean mis’ an diugh failte
Ris a’ bhata so tighinn,
Gun i ’giulan mo ghraidh oirre,
Fear ard a chuil bhuidhe.
Sin an tighearna duthcha
’Chuireadh sunnd air mo chridhe;
Gur-a flathail deas, suairc e,
Chan e gruaim air a chithear.

Chan e gruaim air a chithear,
’S e ’na shuidhe ’na iubhraich;
B’e sin sgiobair a’ bhata,
’S i air bharr nan tonn dubh-ghlas.
’S e a b’urrainn a seoladh,
Dh’ionnsuidh corsa na duthcha;
’S math a ghleidheadh i’m fuaradh,
’S ri ruith a suas air na sughan.

A ruith a suas air na sughan
Gu’m bu shunndach a h-astar,
’S i gun chearb ann an ordugh,
Le deadh chorcaich mar acuinn;
Stadh is cupaill mhath laidir,
Agus cabull is acair;
’S air bord na fir ghleusda
’Dheanadh feum air ceann slaite.

[TD 55]

Dheante feum air ceann slaite
Leis na lasgairean aotrom
A bhiodh aighearach cridheil
’N am cur rithe ’cuid aodaich.
Nuair a thogadh i ’sgiathan
Bhiodh a cliathach ri saothair;
’S cha bhi’n sgiobair fo churam
Ged a lub a croinn chaola.

Bidh a lamh ’s a’ chrann-ceille,
’S gur math ’fheum anns an am sin—
’S grinn a dh’fhalbhadh an iubhrach
’S an riof-chuil a bhi teann innt’.
Bho a gualainn gu ’sliasaid,
Nuair a dh’ iarras e’n ceann i,
’S deas a thig i mu’n cuairt dha
Anns na fuar-shruthaibh beanntach.

A cur fairge fo ’slinnein,
’S i bhiodh mireagach, boidheach;
Nuair a gheibheadh i ’h-aodach,
Bhiodh i aotrom gun mhor-chuis.
Bhiodh a toiseach ’s a gualann
A sior-bhualadh nam boc-thonn,
’S i ga’n sgoltadh bho cheile;
’S tric a leum iad na comhdhail.


AN GAIDHEAL AM MEASG NAN GALL.

Och o, a ruin, gur-a tu th’air m’aire,
Och o, a ghaoil, gur-a tu th’air m’aire,
Gur tu mo run, ’s gur-a tu th’air m’aire,
’S gur h-e do shugradh tha tigh’nn fainear dhomh.

[TD 56]

Cha togar fonn leam ach trom air m’aineol,
Cha dean mi oran ’s an doigh bu mhath leam;
Gur mi bha gorach nuair thug mi’n gealladh
Do’n nionaig oig a tha ’chomhnuidh ’n Cana.

Gur h-ann le ailleas a dh’fhag mi ’m fearann
’S an deachaidh m’arach nuair bha mi’m leanabh,
’S mi’n duil gu’n deanainn am bliadhna dh’earras
Na cheannaicheadh lion dhomh gu iasgach Earraich.

Gur mi bha statail nuair dh’fhag mi Ailein
A togail gharadh ’s a caradh bhealach;
Ach b’fhearr bhi ann, air neo ’s meallt’ mo bharail,
Na bhi ’san am so ’an taing nan Gallach.

Cha ghabhainn tuarasdal bhuaithe ’m sgalag,
Ach tigh’nn gu Galldachd a shealltainn chaileag.
Nuair ni gach te dhiubh am Beurla m’ fharraid,
Their mis’ an Gaidhlig gu’n d’fhag mi Barra.

Thoir soraidh bhuamsa thar chuan gu m’ leannan,
Is innsibh fhein dhi gu’m bheil mi fallain;
Gu’m bheil mi’n drasd ann an Cadder Paraist,
’S gu’n deach a’ Ghaidhlig a aite seallaidh.


Do Thighearna Og Chola.

<eng>THE occasion was the marriage of the heir of Coll to a lady of considerable wealth. Hugh MacLean, yr. of Coll, is the subject of the poem.<gai>

[TD 57]

An diugh chuala mi sgeula
A rinn m’inntinn a ghleusadh gu fonn,
Air an fhiuran og chliuiteach
’Tha na oighr’ air an duthaich ud thall.
Gur h-i naigheachd an eibhneis
’Thainig uime a Duneideann a nall,
Gu’n do cheangladh e’m posadh
Ri te d’am bheil storas neo-ghann.

Saoghal fada le buaidh dha,
’S do’n a cheile sin fhuair e air laimh;
Gu’n robh ’n t-Ard-Righ mar dhion dha,
’S a cur chomhairlean crionnta ’na cheann.
Tha e’n drasd ann an Lunnainn,
Is ma theid e gun fhuireach do’n Fhraing,
Gu ma sabhailte ’thurus
Ann an airde ’s an urram gun taing.

B’i mo chomhairle ghraidh dha,
Ma’s e duin’ e ’ni tamh am measg Ghall,
E bhi fuathach air doighean
Cuid de dh’uachdarain og tha dol ann.
Bidh iad amaideach gorach,
A sior chluich an cuid oir ’s a cur gheall;
’S furasd storas a ghleidheadh
Seach a bhuannachd an deaghaidh a chall.

Fhir a dh’uraich na facail s’,
Bi cuimhneach le beachd air mo rann,
’S air na daoine bha romhad
A rinn feum anns gach gnothuch a bh’ann.
Chum iad ac’ an cuid fearainn,
’S rinn iad ’fhuasgladh an carraid nan lann—
Biodh an sliochd ann gu buadhach
Fhad’s bhios duilleach a gluasad air crann.

[TD 58]

Nuair thig Eoghan bho ’thurus
Do’n aite d’am buin e a nall,
Is a bhaintighearna mar ris,
Mar is miann leis gach caraid a th’ann,
Cluinnear losgadh nan canan,
’S freagradh dluth aig Mactalla nam beann;
’S bratach lurach a thighe
Bidh a crathadh le aighear ri crann.


IAIN ’S A BHANAMHAIGHSTIR.

<eng>JOHN MACFADYEN, the subject of the following verses, was a currier; hence his dealings with the shoemaker bard. John was evidently a hen-pecked husband.<gai>

O seinnibh gu h-eutrom, gu h-aighearach, eibhinn,
Air cliu an fhir fheile is ceutaiche gnaths;
’S na fagaibh a cheile gun innseadh mu ’deibhinn;
’S i fein a’ bhean bheusach, ’s gur feumail i dha.

Chaidh mise o’n bhaile a shealltainn mo charaid,
’S gu leathar a cheannach o’n fhear ’tha mi ’g radh:
Nuair chaidh mi ’na sheanachas a dheanadh ris bargain,
A mach thug mi’n t-airgiod is thairg mi e dha.

A bhean thuirt le greann oirr’, Ged gheibheadh tu bonn air,
Cha phaigh e an call th’agad ann mar-a tha;
Sin craiceann a’ ghamhna ’fhuair bas anns an t-samhradh,
’S a chairt thu le eubhuin* mu’n thionndaich am blaths.

Nach biodh e dhuit neonach a sheachnadh le goraich,’
’S do phiuthar gun bhrogan air reotachd an lair;
Na toir e dha’m bliadhna gun ochd-sgillin-diag air;
Bheir esan as riaghailt, ’s gu’n dean e dha stath.


<eng>* Eubhuin is a root used in lieu of oak-bark for tanning, found in Ceannamhara.<gai>

[TD 59]

Nuair fhuair e bho cheile an t-ordugh ’bha feumail,
Thuirt Iain, Cha bhreugan a dh’eisd thu bho m’ ghradh;
Ged ’s ainmeil a’ bhuannachd, chan eil i ach suarach;
Tha moran dol bhuam dhi ’an tuarasdal chaich.

O Iain, ’s tu’n truaghan; air thaod tha thu ’gluasad
An deigh na te bhuaireanta ’fhuair thu air laimh;
Do thriubhas mhath chlotha thoir dhise mar chomhdach,
’S cuir umad an cota mar ’s coir dhuit gun dail.


AIRIGH A’ CHAOLAIS.

<eng>THIS song was composed to four herd laddies who were so intent on building a hut for their own comfort that they neglected their charges.<gai>

Balach na h-aimhreite, ho ro,
Mac an fhir Ghallda, ho ro eile,
’Thainig le antlachd, hu ru bhi o,
’S chuireadh na glinn o riaghailt oirnn.

Le sunnd chuir an t-armunn a thainig do’n bhaile
A suas aite sugraidh air culthaobh a’ bharra;
’S chan fhaicear air curam ’s a chul ris an stalla;
Bidh poit agus bul aig’, ’s gur dluth ni e ’gharadh.

Nuair shuidhich e’m bonn aig tigh fonnmhor na caithrean,
Gu’n ghlaodh e a nuas air a’ bhuachaill aig Ailein;
Nuair thainig e lamh ris, gu blath thuirt e, “Charaid,
Ma gheibh thu na lanain gur pairt iad mu’n talla.”

A nuas thainig Bloinigean gu stoirmeil ’nan caramh,
Is thuirt e, “Is aluinn an airigh ’bhios agaibh.
Gu dearbh bidh i bonn; bidh i trom air ur sporain
Mu’n cuir sibh air doigh i ’s i stoiridh fo’n talamh.”

[TD 60]

’Na dheigh thainig Iain, ’s bu chridheil am fear e,
Is thuirt e, “Is ceutach tha’n steidh air a gearradh;
Bheir mise dhuibh comhnadh—b’e’n solas bhi mar ribh;
Bidh againn an airigh is fearr tha ’san fhearann.”

’S na croitean so shuas, tha na buachaillean ro-mhath;
’S ann aca tha’n airigh tha’n aite math seallaidh;
Tha ’chlachaireachd laidir, ’s gur h-aluinn a tarruing—
Rinn Donnachadh an garbh-fhiodh ’s Iain Camshron an spalladh.

’S ann aca tha’n earnais ni’s fearr tha gle ainneamh!
Tha corn air son cais’ ac’, a bhlaiteachadh bainne;
Tha gloine mar sgathan an caradh ’s a’ bhalla,
’S tha caisteal a’ gharaidh gu h-ard air na sparran.

’S iad fein na fir eibhinn, gun eislean, gun ghalair;
Tha sgil ac’ air eubhach, air leum, ’s air cur char dhiubh;
Gur tric a bhios uaislean air chuairt leis na gallain,
’S gur h-iomadh te bhoidheach ’tha’n toir air gach fear dhiubh.

Na creidibh gach ni a theid innseadh ’s a’ bhaile
Mu dheibhinn nam buachaillean luath-chasach, meara;
A’ pheasair cha spion iad a nios as an talamh,
’S cha leig iad an fheudail aon cheum as an sealladh.


Do Thighearna Og Chola, nuair a cheannaich e ’Bheinn Mhor ann am Muile.

<eng>EOGHAN OG OF COLL is evidently acting in accord with the bard’s advice in a former poem composed on the occasion of the heir of Coll’s marriage. He had lately bought the estate of Benmore in Mull. Hence the bard’s rejoicing.<gai>

[TD 61]

An diugh chuala mi sgeul
Thug toilinntinn dhomh ’s eibhneas
Bho chuirtear na feile
Tha’n Duneideann an drasda.
’S e’n sgeul tha mi cluinntinn
Bho thighearna Chuimhnis,
Gu’n mheudaich e ’oighreachd
Bho’n roinn a bha lamh ris.

Gur h-eibhinn bhi faicinn
An fhiurain ur ghasda
A gluasad ’s gach cleachdadh
Is taitnich gu h-aghmhor.
Mo ghuidhe ’s mo dhurachd
E dh’fhaotainn d’a ionnsuidh
De dh’fhearann an Diuc
Na bha’n tus aig a chairdean.

Bha uair ann is b’ainmeil
Na Leathanaich chalma,
Le’n eileanan gorma
’Nan seilbh a toirt mail dhaibh.
Bu laoich iad bha sgairteil,
Mar dhearbhar bho eachdraidh;
Cha chualas riamh gealtachd
Bhi’n taic riu ’san araich.

’S e thug orr’ an caochladh
An goraiche sgaomach,
Is innleachd na feadhnach
Bha daonnan an sas annt’.
Mo thruaigh! chaidh iad thairis
Do dhuthchannaibh aineoil,
’S tha’n coir aig MacCailein,
Gun cheannach, gun phaigheadh.

[TD 62]

Do dh’Eoghan, mac Alastair,
Buaidh air gach bealach!
An t-uachdaran fearail
Is ceanalta nadur;
’S e cridhe na feille
’Tha iriseal, speiseil,
Is cinneadail, ceutach;
Cha treig e a chairdean.

Cul-taice nam feumach
G’an dion anns gach eigin;
Cha diobradh e’n eis iad
Le ceum ’s am biodh failinn.
Gur soilleir a leirsinn
Gu ceartas a reiteach;
Chan fhaigheadh fear eucoireach
Eisdeachd ’na lathair.


MOLADH DHOMH’UILL MHICUALRAIG.

<eng>DONALD MACUALRAIG, or Kennedy, was a tailor and a fiddler. Tailors were often musicians in the olden days. Though many of them were crippled in the lower limbs, yet they could “scrape and blaw.” The subject of these verses was rather vain, but, at the same time, parsimonious to a degree. This song in his praise is but a biting satire. Donald was a native of Coll. The Tearlach MacCeoraidh mentioned was a Tiree man. The name suggests Mac Dheoraich, Dewar.<gai>

Thoir mo shoraidh le durachd
A null thar an t-saile,
’S dean a h-aiseag le curam
A dh’ionnsuidh an tailleir.
Gur h-e Domhnull MacUalraig
Am fleasgach suairc ’tha mi ’g raitinn;
’S mor de cheanal ’s de dh’uaisle
’Am fear do ghluasaid ’s do nadair.

[TD 63]

Gu’n do dh’aithnich mi-fhin sud
Mu’n do thill mi Di-Mairt bhuait;
Le lan-dearbhadh ’s le firinn
Dh’fhaodainn inns’ air fear d’abhaist
Nach bu sgrubaire crion thu
Ri dhol sgriob do’n tigh-thairne;
Ach gu fiuthantach cosgail—
Cha bu bhrosgal dhomh ’ghraitinn.

Bu leat urram a rithist
Air an fhiodhaill a ghleusadh;
Nuair a ghlacadh tu d’ laimh i
Cha bhiodh cach ach mar bheus dhuit;
Cha do dh’amais aon riamh ort
A rinn d’fhiachainn ’s a cheum sin,
Ach MacCeoraidh a’ ghrinneis;
’S e bu bhinne ceol-eisdeachd.

Thuirt na h-uaislean ’bha lathair
Aig a’ bhal ruibh aig eisdeachd,
’S mor am meas iad do’n aite
’N deach an arach le cheile;
Chan eil coimeas do Thearlach
Fhad’s a bha sinn no theid sinn;
Thug e barrachd air Homer,
Ged bu bhosdail ’s a’ Ghreig e.

Tha mi cinnteach, a dhaoine,
Gu’m bi’n t-saothair so paighte,
Nuair a chi mi na h-uaislean
Domh’ll MacUalraig is Tearlach;
Gheibh mi gloin’ air muin gloine
De dhibh shoilleir nan Gaidheal;
’S gu bheil fios aig na h-eolaich
Nach e sgleo tha mi ’g raitinn.

[TD 64]

Do Dhonnachadh MacAonghuis, a Tiriodh, a chaidh a mharbhadh anns an Olaint.

<eng>DUNCAN MACINNES was killed in battle in Holland. This lament is composed as by the sorrowing father.<gai>

Gur h-e mis’ ’th’air mo leonadh;
Fhuair mi naigheachd ’s bu bhronach dhomh i,
Mar a dh’eirich do’n oigear,
Chuir i saighdean le doruinn ’am chridh.
Thainig doill’ air mo leirsinn
Nuair a chuala mi’n sgeula le cinnt,
Is cha dean mi car eibhinn,
Bidh am mulad ga m’ theumadh leam fhin.

’S beag an t’ioghnadh sin dhomhsa
’Bhi fo mhulad an comhnuidh ’s mi sgith.
Tha mi nis ann am onrachd
Mar bha Oisein, ’s am bron air mo chlaoidh’,
’Caoidh an ailleagain bhoidhich
D’an robh ’n tuigse is eolas le gniomh;
Ged ’s bochd mise ga d’aireamh,
’S truaighe an te a rinn d’arach air chich.

Fhuair i riasan no dha air
Bhi eisleanach, failinneach, tinn;
Chan eil duin’ aice ’lathair
De ’cuid cloinne ’thoirt gairdeachais dhi;
’S e so am buille ’bu chraitich’,
’S i a smaointinn mar bha thu gun chli
’Call na fala san araich,
’S tu cho fada bho d’chairdean ’s bho d’thir.

[TD 65]

Mu’n do thoisich am batal
’S tu a’ gluasad air astar bho’n champ
’Dhol a dh’ ionnsuidh a’ chaisteil,
Cha robh smaointinnean gealtach a’d’ cheann.
Bha thu ’gluasad neo-sgathach,
Mar a bhuineadh do Ghaidheal gun mheang,
A cur naimhdean fo ’shailtean
Gus na thuit thu ’s a’ bhlar ’s an robh ’n call.

Nuair a theann sibh ri seisdeadh,
’Thoirt a’ bhaile gu geill d’ar comannd,
Bha do spiorad aig eirigh,
Chan i mhisneach a threig no do lann.
Nuair a dhirich thu’m faradh
Thainig peileir bho d’ namhaid ’na dheann,
Thug a dh’ionnsuidh an lair thu;
Gu’m bu teachdaire bais dhuit a bh’ann.

So a’ bhliadhna chuir as domh;
Tha mi eisleanach airsneulach trom;
Dh’fhalbh mo shlainte ’s mo mhisneach,
Tha mo chridhe gu bristeadh a’m’ chom.
’S e bhi bronach is duth dhomh
’S nach tig litir gu m’ionnsuidh o d’ laimh.
Gur tric snighe le m’ shuilean
’S tus’ a’n leaba na h-urach gun srann.


BARDACHD ALASTAIR MHICFHIONGHAIN.

<eng>JOHN MACLEAN was a great admirer of the poems and songs of Corporal Alexander MacKinnon, the Morar bard. He obtained from the latter’s widow a perusal of his compositions, a number of which he incorporated in his own collection of 1818.<gai>

[TD 66]

Fhuair mi sealladh Di-luain
A dhuisg mo spiorad gu gluasad;
Leubh mi dain a’ bhaird luachmhoir nach beo.
Fhuair mi sealladh, &c.

Ged nach faca mi riamh thu
Tha mi ’g ionndrainn gu’n thriall thu
Fhir bu chomasaich’ briathran is gloir.

Ghabh mi beachd air do sheanachas
Mar a chinn e bho d’eanachuinn,
Dh’ fhag thu sgriobht’ e gun dearmad o d’ mheoir.

Bhiodh na h-orainibh grinne
Sunndach fonnmhor bu bhinne,
Tigh’nn ro-phongail bho bhilibh do bheoil.

Chuir thu Ghaidhlig mar dh’earbainn
Ann an ordugh gun mhearal;
Chan fhaigh baird oirre cearbaich no sgoid.

B’e sin saighdear a’ chruadail,
Ri uchd teine is luaidhe;
’S iomadh batal ’s na bhuannaich e leon.

Rinn a cheolraidh dha luasgadh
Ann an talantan uaigneach;
Thug i git dha nach d’fhuaradh le seol.

’S mor am beud anns an uair so
Nach robh ’chainnt ’an clo-bhualadh,
Mu’n do chaireadh ’san uaigh e fo’n fhoid.

Nam biodh sin air a dheanadh,
’S iomadh fear g’am biodh dileab
Dh’fhag an t-Alastair grinn nach eil beo.

[TD 67]

CUMHA.

Do Ghilleasbuig Mac ’Illeathain, Fear na Sgurra.

<eng>CHARLES MACLEAN, a son of MacLean of Boreraig, settled in Tiree. His son, Archibald, became minister of Kilfinichen in Mull. Donald became tacksman of Kilmoluag, Tiree. The Rev. Archibald married a daughter of Campbell of Scamadale, by whom he had a large family. His son, Charles, married Catherine, daughter of MacLean of Muck. Archibald, their son, was the subject of this fine elegy.

Though of a mild and genial nature, Archibald MacLean of Sgour was a man of prodigious strength; the tales that are still related of him in Tiree, Coll and Mull, are almost incredible. He was a splendid soldier, a gallant officer, and beloved by his men. Deeds of great heroism are recounted of him when he was undergoing the hardships of the Peninsular campaign. He was a man in every respect worthy of this beautiful lament, and the lament is worthy of him.<gai>

’N diugh cha chluinnear ceol theudan
No gaire eibhinn ’san Sgurr;
Laidh dubh-bhron air na criochan
A cheud mhios de’n bhliadhn’ uir.
Sheid an stoirm de na beannaibh,
’S thuit an darag gun lub;
Tha’n laoch ainmeil bu tlachdmhoir’
An deigh a thasgaidh ’san uir.

[TD 68]

Tha na saighdearean calma
’S tric ’bha ’g earbsa ’na iuil,
A sior-smaointinn m’a chaoimhneas,
’S iad gun aoibhneas, gun sunnd.
Tha na bochdan ’am Muile
’S fiamh a’ mhulaid ’nan gnuis;
Tha na dilleachdain duilich,
’S Fear na Sgurra ’san uir.

B’e sin curaidh cho ainmeil
’S a bha’n Albainn r’a linn;
’S og a chaidh e thar fairge
’Dheanadh seirbhis do’n righ;
Ged a thill e gun mharbhadh,
Dh’fhagadh anmhunn e ’s claoidht’
Le bhi daonnan ’an cunnart
’Bualadh bhuillean cho dian.

Ma thig cogadh as ur oirnn
’S gu’m bi ’n crun ann an eis,
’S mor an call e do’n rioghachd
Gu’n do striochd e do’n eug.
Bha e ceannsgalach, smachdail,
Bha e sgairteil gu feum;
Laoch gun tioma, gun athadh,
Ursann-chatha nan euchd.

Cha do dh’ionnsaich e gealtachd,
Cha bu chleachdadh da riamh
A bhi leubhadh a ghioraig;
’S e nach tilleadh le fiamh.
A dol sios do na bhaiteal
Bhiodh ’na thaice deich ciad
De dh’fhir fhoghainteach, ionnsaicht’
De luchd-duthcha, ’s b’ e ’mhiann.

[TD 69]

’An am gluasad bho’n champa
Bhiodh iad sanntach gu gniomh;
Dhuisgeadh spiorad na h-Alba
Nuair a sheirmeadh a’ phiob.
Bhiodh an Coirneal air thoiseach
’S e g’am brosnachadh sios;
Ceum air aghart a b’ait leis
Ann an slachdraich na strith.

Mar shruth doirbh leis na beannaibh
Do na gleannaibh a sios
Bhiodh an reis gu dluth-chomhrag,
Guineach, morail, gun fhiamh.
Chite solus an stailinn
’S iad a sathadh gu dian;
Bhiodh an naimhdean air iomain,
Gun chead tilleadh, le’n gniomh.

Chan eil beo air a chinneadh,
Ged is iomadh fear treun,
Leithid Coirneil na Sgurra
Ann an cumachd ’s am meud;
Bha e ard ann an spiorad,
’S ann an spionnadh d’a reir;
Beachdail, misneachail, dana,
’S e ’toirt barr ann an ceill.

Co ni’n claidheamh a ghiulan
Leis nach diultadh e beum
Thoirt do dh’aon thigeadh dluth air
Ann an cuisibh neo-reidh?
Cha bhiodh cruadal air chall air
Ann an aimhreit no’n streup;
Tha do thachair gin thall ris
Air ’n do sheall e ’na dheigh.

[TD 70]

Co a b’urrainn lan-eachdraidh
Thoirt mu thapadh an trein
Ach na fir a bha comhl’ ris
Anns na comhragan geur?
Dh’innseadh iadsan bho’n eolas
Nach eil sgleo ann am’ sgeul;
Fear a choltais chan fhac iad
Anns an astar gu leir.


CUMHA.

Do Chailean Caimbeul, Tighearna Bharramhollaich agus Fear Bhaile-Phetris ’an Tiriodh.

<eng>THE above gentleman while on business in Inveraray was overtaken by a sudden illness, and died within four days. He had been married to Sheila, daughter of Campbell of Kilmartin, only a little over three months before.<gai>

Thainig naigheachd do’n duthaich
Nach bu shunndach r’a h-innseadh—
Tha mi ’smaointinn an comhnuidh
Meud a broin gun toilinntinn—
Sgeula bais an duin’ uasail
’Chaidh thar chuan bho chionn miosa;
Leam is duilich e ’ghluasad
Air a’ chuairt dheth nach till e.

’S ann fo’n fhod ann am falach
Tha’m fear ceanalta, cliuteach;
Cridhe farsuinn na fialachd,
Lamh a riaraicheadh cuineadh.
Bha e fiuthantach, cosgail,
Gun bhi gortach no cunntach;
Bha e measail gun mhorchuis,
’S moran eolais ’na ghiulan.

[TD 71]

’N Cille-Mhartuinn ’na laidhe
Tha fear an tigh air a chomhdach,
Air an tagh’leadh luchd-rathaid,
’S dheant’ am beatha le solas;
’S aobhar mulaid d’a chairdean
Gu’n do charadh fo’n fhoid e,
S’ do na tighearnan Gaidhealach
D’am abhaist bhi comhl’ ris.

Ann an toiseach an t-samhraidh,
’S b’e sin am na toilinntinn,
Thainig fios gu’n do phos e
Ri mnaoi oig mhaisich, fhinealt,
Nighean fir Chille-Mhartuinn;
Bu cheum ard e r’a dhireadh;
Thagh e i, ’s cha bu chall da
As an dream a bha fiachail.

Chan eil eibhneas ’an comhradh,
Chan eil ceol ann an teudan,
Chan eil ailleachd ’am blath dhi,
’S i gun mhanran a ceile.
Gu’m b’e’n cas bhi ga fhaicinn,
’S e gun chlaisteachd gun leirsinn,
Air an eislinn na shineadh,
Agus cis aig an eug air.

Bho na chaidh e ’san talamh
Dh’ fhag am mulad i claoidhte,
’S nach robh aice de ’laithean
Suas air raidh’ agus miosa.
Nam biodh oighre ’na ionad
Bhiodh a chinneadh ’s a dhilsean,
Taingeil, aighearach, eibhinn;
B’e sin sgeul na toilinntinn.

[TD 72]

Do Iain Caimbeul ’an Sgairinnis.

<eng>JOHN CAMPBELL was a merchant in Scarinish. After seeing a drove of cattle to Doune, he proceeded to Glasgow to buy merchandise. On his way home, he became ill at Greenock, and was dead within three days. This was in 1817.<gai>

’S e’n sgeul thainig a Grianaig oirnn
Fath m’iargainn is mo bhroin;
Gur tric a tigh’nn fo shuim dhomh e,
Ga chuimhneachadh gach lo.
An t-oigear uasal, siobhalta,
’Bh’ air chuairt san talamh iosal so,
Tha’n diugh gu uir a crionadh
Ann an diomhaireachd fo’n fhoid.

’S ann fo na buird ’na shineadh
A tha’m fear bu shiobhalt cainnt,
An cridhe glan bha firinneach
Gun fhoill, gun ghiamh, gun mheang.
Tha ’pharantan mar dhilleachdain
’S am bron an deigh an ciosnachadh,
Tha’n deoir a ruith gu dian-fhrasach,
Gach la ’nan cridh’ tha toll.

Tha ’bhuth an deigh a ghlasadh
Far’m bu chleachduinn leis a bhi,
’S a leabhraichean an tasgaidh ann
Bho laimh bu ghasda ’sgriobh.
Bu ghrinn e-fhein g’an ceartachadh,
’S bu shiobhalta r’a fhaicinn e;
Bu bhoidheach cumadh pearsa
Do’n fhear dheas bu sgairteil gniomh.

[TD 73]

Bu turail, eolach, tapaidh e,
Bu bheachdail air gach ni;
Bu chiallach, fialaidh, faic’lleach e,
Le aoidh, le tlachd, ’s le sith.
Nan deanadh daoine ceartas ris,
Cha bhiodh e cruaidh ’nan airc orra;
Bu mhath do thuath nam bailtean e;
Chan fhaict’ e g’an cur sios.

Ach chan eil stath bhi cuimhneachadh
’S a caoidh na thugadh uainn;
Chan eil neach ard no iosal ann
Nach teid ri tim do’n uaigh.
Dean deas, a Righ nan righrean sinn,
Gu dhol a stigh do’n t-siorruidheachd,
Air sgath na beatha phriseil sin
Mar iobairt ’thugadh suas.


A’ CHOILLE GHRUAMACH.

<eng>THIS poem was composed shortly after the arrival of the Bard in America. It is evident that he was by no means satisfied with his new condition. He had to endure great hardships, unused as he was with the strenuous work involved in felling trees to make way for the plough, the initial poverty of pioneer settler, and the isolation of his lot. These things touched acutely the spirit of one whose life was company, who never did very hard work, and who never experienced extreme poverty before. However, long before his death he commanded a fair share of the comforts of life, made numerous friends, and was held in the highest respect by all who knew him. Nevertheless the poem, sent in a letter to his brother Donald in Tiree, is as true a description of the condition of things in the earlier years of his exile as pen could write. The poem

[TD 74]

itself is so well known and so universally admired that comment here is unnecessary.<gai>

Gu bheil mi’m onrachd ’s a’ choille ghruamaich,
Mo smaointean luaineach, cha tog mi fonn;
Fhuair mi’n t-aite so ’n aghaidh nadair,
’S gu’n threig gach talant a bha nam cheann;
Cha dean mi oran a chur air doigh ann,
Nuair ni mi toiseachadh bidh mi trom;
Chaill mi ’Ghaidhlig seach mar a b’ abhaist
An uair a bha mi ’san duthaich thall.

Chan fhaigh mi m’inntinn leam ann an ordugh
Ged bha mi eolach air deanadh rann;
’S e mheudaich bron dhomh ’s a lughdaich solas
Gun duine comhl’ rium a ni rium cainnt.
Gach latha ’s oidhche ’s gach car a ni mi
Gu’m bi mi cuimhneachadh anns gach am
An tir a dh’ fhag mi ’tha taic an t-saile,
Ged tha mi’n drasd ann am braighe ghleann.

Chan ioghnadh dhomhsa ged tha mi bronach
’S ann tha mo chomhnuidh air chul nam beann,
Am meadhon fasaich air abhainn Bharnaidh
Gun dad is fearr na buntata lom.
Mu’n dean mi aiteach ’s mu’n tog mi barr ann
’S a’ choille ghabhaidh chur as a bonn
Le neart mo ghairdein, gu’m bi mi saraicht’
Is treis air failinn mu’n fas a’ chlann.

’S i so an duthaich ’sam bheil an cruadal,
Gun fhios do’n t-sluagh tha gun tigh’nn a nall;
Gur h-olc a fhuaras oirnn luchd a’ bhuairidh
A rinn le’n tuairisgeul ar toirt ann.
Ma ni iad buannachd cha mhair i buan dhaibh,
Cha dean i suas iad ’s chan ioghnadh leam,
’S gach mallachd truaghain a bhios ga’n ruagadh,
Bho’n chaidh am fuadach a chur fo’n ceann.

[TD 75]

Bidh gealladh laidir ga thoirt an trath sin,
Bidh cliu an aite ga chur ’am meud;
Bidh iad a graitinn gu bheil ar cairdean
Gu sona saibhir gun dad a dh’eis;
Gach naigheachd mheallta ga toirt gu’r n-ionnsuidh,
Feuch an sanntaich sibh dol ’nan deigh;
Ma thig sibh sabhailt, nuair chi sibh adsan,
Chan fhearr na statachan na sibh fein.

Nuair thig na drobhairean ud ga’r n-iarraidh,
’S ann leis na briagan a ni iad feum;
Gun fhacal firinn a bhi ga innseadh,
’S an cridhe ’diteadh na their am beul;
Ri cur am fiachaibh gu bheil ’san tir so
Gach ni is priseile tha fo’n ghrein;
Nuair thig sibh innte gur beag a chi sibh
Ach coille dhireach ’toirt dhibh nan speur.

Nuair thig an geamhradh is am na dubhlachd
Bidh sneachda dluthadh ri cul nan geug,
’S gu domhain dumhail dol thar na gluine,
’S ge math an triusair cha dean i feum.
Gun stocain dhubailt ’s a’ mhoguis chludach
’Bhios air a dunadh gu dluth le eill;
B’e’m fasan ur dhuinn a cosg le fionntach
Mar chaidh a rusgadh o’n bhruid an de.

Mur bi mi eolach air son mo chomhdaich
Gu’m faigh mi reota mo shron ’s mo bheul;
Le gaoth a tuath a bhios nibheil fuaraidh
Gu’m bi mo chluasan ’an cunnart geur.
Tha’n reothadh fuasach, cha seas an tuagh ris,
Gu’m mill e ’chruaidh ged a bha i geur;
Mur toir mi blaths dhith gu’m brist an stailinn,
’S gun dol do’n cheardaich cha ghearr i beum.

[TD 76]

Nuair thig an samhradh ’s am miosa ceitinn
Bidh teas na greine ga m’ fhagail fann;
Gu’n cuir i speirid ’s na h-uile creutair
A bhios fo eislean air feadh nan toll;
Ma mathain bheisteil gu’n dean iad eirigh
’Dhol feadh an treud, ’s gur a mor an call;
’S a’ chuileag inneach gu socach, puiseant’
Ga m’ lot gu lionmhor le roinn a lainn.

Gu’n dean i m’aodann gu h-olc a chaobadh,
Chan fhaic mi’n saoghal, ’s ann bhios mi dall;
Gu’n at mo shuilean le neart a cungaidh;
Ro ghuineach, druidhteach tha sugh a teang’;
Chan fhaigh mi aireamh dhuibh ann an danachd
Gach beathach graineil a thogas ceann;
Cho liutha plaigh ann ’s a bh’air righ Pharaoh
Air son nan traillean, nuair bhath e’n camp.

Gur h-iomadh caochladh tigh’nn air an t-saoghal—
’S ro-bheag a shaoil mi nuair bha mi thall;
Bu bheachd dhomh nuair sin mu’n d’rinn mi gluasad
Gu’m fasainn uasal nuair thiginn ann.
An car a fhuair mi cha b’ann gu m’ bhuannachd,
Tigh’nn thar a’ chuain air a’ chuairt bha meallt’,
Gu tir nan craobh anns nach eil an t-saorsainn,
Gun mhart gun chaora, ’s mi dh’aodach gann.

Gur h-iomadh ceum anns am bi mi’n deis-laimh
Mu’n dean mi saibhir mo theachd-an-tir;
Bidh m’obair eigneach mu’n toir mi feum aisd’
’S mu’n dean mi reiteach air son a’ chruinn;
’Cur sguinn nan teintean air muin a cheile
Gu’n d’ lasaich feithean a tha ’nam dhruim,
’Sa h-uile ball dhiom cho dubh a sealltainn,
Bidh mi ga m’ shamlachadh ris an t-suith.

[TD 77]

Ge mor an seanachas a bh’aca ’n Albainn
Tha ’chuis a dearbhadh nach robh e fior;
Na dollair ghorma chan fhaic mi falbh iad,
Ged bha iad ainmeil a bhi ’san tir.
Ma nitear bargain chan fhaighear airgiod,
Ged ’s eigin ainmeachadh anns a’ phris;
Ma gheibhear cunradh air feadh nam buithean,
Gu’m paighear null e le flur no im.

Chan fhaic mi margadh no latha feille,
No iomain feudalach ann an drobh,
No ni ni feum dhuinn am measg a cheile,
Tha’n sluagh nan eigin air iomadh doigh;
Cha chulaidh fharmaid iad leis an ainbhfhiach,
A reic na shealbhaicheas iad ’an coir;
Bidh fear nam fiachan is cromadh cinn air
Ga chur do’n phriosan mur diol e’n stor.

Mu’n tig na cuisean a tigh na curtach
Gu’n teid an dublachadh aig a’ mhod.
Tha’n lagh a giulan bho laimh na jury
Gu’n teid a spuinneadh ’s nach fiu e’n corr;
Bidh earraid siubhlach air feadh na duthcha
Ga’n ruith le cunntasaibh air an toir;
Gur mor mo churam gu’n tig e’m ionnsuidh;
Cha ghabh e diultadh ’s bidh diubhail oirnn.

Chan fhaigh mi innseadh dhuibh anns an dan so,
Cha dean mo nadar a chur air doigh—
Gach fios a b’ aill leam ’thoirt do na cairdean
’San tir a dh’fhag mi ’rinn m’arach og.
Gach aon a leubhas e tuigibh reusan
’S na tugaibh eisdeachd do luchd a’ bhosd;
Na faidhean breige a bhios ga’r teumadh,
’S gun aca speis dhuibh ach deigh ur n-oir.

[TD 78]

Ged bhithinn dichiollach ann an sgriobhadh,
Gu’n gabhainn miosa ris agus corr
Mu’n cuirinn crioch air na bheil air m’inntinn,
’S mu’n tugainn dhuibh e le cainnt mo bheoil.
Tha mulad diomhair an deigh mo lionadh
Bho’n ’s eigin striochdadh an so ri m’ bheo,
Air bheag thoilinntinn ’s a’ choille chruim so,
Gun duine ’faighneachd an seinn mi ceol.

Cha b’e sin m’abhaist ’an tus mo laithean,
’S ann bhithinn rabhartach aig gach bord,
Gu cridheil sunndach ’an comunn cuirteil,
A ruith na h-uine gun churam oirnn.
Nuair thug mi cul ruibh bha mi ga’r n-ionndrainn;
Gu’n shil mo shuilean gu dluth le deoir,
Air moch Diar-daoin a dol seach an Caolas,
’S an long fo h-aodach ’s a’ ghaoth o’n chors.


AM MEALLADH.

O, gur mise th’air mo mhealladh,
’S cian bho’n dh’ fhag mi gradh gach caraid;
O, gur mise th’air mo mhealladh.

Latha grianach, ciatach, aghmhor,
Chaidh mi mach a ghabhail sraide,
’Dh’ fhaotainn sealladh air an aite—
Tir nan craobhan ard ’s nan gleannan.

Cha b’fhada chaidh mi air m’eolas
Nuair a thachair duine coir rium,
A thoirt rium, A fhleasgaich oig,
Dean suidhe comhl’ rium is leig d’anail.

[TD 79]

Thuirt e rium, is fiamh a ghair’ air,
Cuin a thainig thu do’n aite?
Am buin thu do chuideachd a’ Mhaidseir
A thainig Di-mairt do’n chala?

Thug e leis gu culthaobh fail mi
’Shealltainn coille nach robh gearrte;
’S mise ’m fear nach dean a h-aiteach,
Cha tugadh an Fheinn aisd’ aran.

A’ chiad Di-domhnuich a b’fhaisge
Chaidh mi do’n t-searmon ga’m faicinn:
Bha na mogaisean gu pailt ann.
Brogan cairte bha gle ainneamh.

’Na mo chridh’ thuirt mi gu cianail,
’S bochd a dh’fhag mi tir na ciatachd
’Thigh’nn a thamh do’n aird an Iar so,
Ged bu mhiadhail mi air fearann.

’S ann a shaoil leam leis a’ ghoraich’
Nuair a dh’fhalbh mi leis a’ Choirneal,
A bhi ann am spuir ’s am bhotainn
’Trusadh oir air bharr gach meangain.

Fhuair mi mach nach eil na cluaintean
’Tha fad as cho gorm ’s a chualas;
Saoil sibh fhein nach cuis ro chruaidh bhi
’Call nan cluas le fuachd an Earraich?

[TD 80]

MARBH-RANN.

Do Mhrs. Noble.

<eng>MRS. NOBLE, the wife of an eminent physician of Cape Breton, was the daughter of Colin MacNiven, Greenhill, Tiree. She died in 1843, leaving a young family and a husband to mourn her loss. She was in the thirty-eighth year of her age. She was comely in person and beautiful in character. This elegy, perhaps the finest in the Gaelic language, was undertaken at the instigation of the bereaved husband, and composed in his name. It is evident that the poet’s heart was in his subject.<gai>

An nochd ’s luaineach mo chadal
’S mi ri gluasad ’am leabaidh gun tamh;
Leis a’ bhruaillean s’ th’air m’aigneadh,
O, cha dualach dhomh fada bhi slan.
Chuir mi ceile mo leapa
Ann an ciste chaoil, ghlaiste nan clar;
’S trom a’ chis thug an t-eug dhiom—
Bidh mi cumhadh mu d’ dheibhinn gu brath.

B’i so bliadhna mo chlisgidh,
’N ochd ceud diag ’s an da fhichead ’s a tri,
’N dara miosa de’n t-samhradh,
’S a chiad la dheth thug teann orm sgriob;
Nuair a charaich mi, ’ghaoil, thu
Ann an leine de’n chaol-anart ghrinn,
’S tu gun chlaisteachd gun leirsinn—
’S goirt an saighead ’bha reubadh mo chridh’.

[TD 81]

’S beag an t-ioghnadh sin dhomhsa
Bhi fo mhulad ’s am bron air mo chlaoidh;
Tha mi nis ann am onrachd,
’S bean mo thighe an comhnuidh ga m’ dhith.
Chaill mi ceile glan m’oige,
’S cait, am faic mi cho boidheach ’san tir?
Bha do nadar ’s do bheusan
A co-fhreagradh d’a cheil’ anns gach ni.

’S i do ghnuis a bha aluinn—
Gu’m b’e teisteanas chaich ort gu’m b’fhior;
Bha do phearsa gun fhailinn
Bho do mhullach gu sailtean do bhuinn:
Bha do ghruaidh mar na rosan,
Slios mar eala nan lon air na tuinn;
’S e bhi d’chumhadh mo chomhradh,
Is cha teid thu ri m’ bheo as mo chuimhn’.

’S e bhi bronach is gnaths dhomh
Bho’n a rinn mi do charadh ’san uir;
Bheir gach aon rud a dh’fhag thu
Ann am shealladh gach la thu as ur.
Bheir e laigse air mo nadar,
Agus sileadh gu lar air mo shuil;
Chaidh mo mhisneach gu failinn
Bho’n a chuir mi thu’n caradh ’s na buird.

Bha thu gleusda, lan gliocais,
Bha thu curamach, tuigseach gun phrois;
Fhad’s a bha thu air faotainn
’S tu gu’n cumadh an teaghlach air doigh;
Ach a nis, bho’n a chaochail,
Theid sgapadh ’s gach aon de na meoir;
’S mise ’n truaghan ri m’ shaoghal,
’S nach eil leigheas ri fhaotainn do m’ leon.

[TD 82]

Ged a theid mi ’s an leabaidh
Cha tig buaireadh a’ chadail ’am cheann;
’S ann tha m’inntinn cho luaineach
Ris na duilleagan uain’ air a’ chrann;
Bidh tu’m bruadaran comhl’ rium,
’S bidh mi dusgadh gu deoir ’s gun thu ann;
’S iad mo smaointinnean uaigneach
Thu bhi d’ shineadh fo’n fhuar-lic ud thall.

Tha do mhathair fo eislean;
’S beag an t-ioghnadh a ceum a bhi mall,
’S i mar chraoibh dheth ’n do ghearradh,
A meoir arda, ghrinn, fhallain gun mheang;
’S tric a nead air a spuinneadh
Bho’n a thainig i’n duthaich so nall;
’Chneadh is uire ’s i ’s geire;
’S goirt an lot tha fo ’sgeith aig an am.

Thainig creach a bha geur oirr’,
Mar gu’n tuiteadh beum-sleibhe le gleann;
Fear a tighe ’s a mac tha
Comhla sinte fo shlachdraidh nan tonn;
’S bu duin’ uasal deas tlachdmhor,
’Dheanadh ceannard air feachd ann an camp,
Sar Mhac-Naoimhein a bh’aice—
Bha e suairce ’na chleachdadh ’s gach am.

B’e sin sgiobair a’ bhata
Nuair a thogte siuil arda ri crann;
’S e gu’m feuchadh a h-asaig,
’S i ri astar air saile ’na deann.
Fhad’s a bha e an lathair
Gu’n robh misneach gun danachd ’na cheann;
Inntinn shoilleir ’na leirsinn,
Agus cridhe na feile neo-ghann.

[TD 83]

Ach ’s e aobhar mo ghearain,
Bean mo ghaoil a bhi’m falach ’s a’ chill;
’G eisdeachd gairich do leinibh
Nuair a bha thu san anart gun chlith,
’S fuaim an uird ris an tarruing
Aig na saoir ga do sparradh fo dhion,
Thainig gaoir ann am bhallaibh,
’S dh’ eirich cradh a bhios maireann ’am chridh’.

B’e so samhradh a’ chruadail;
Dh’fhag mo leaba ’s mo chluasagan lom;
Tha mo chomhnuidh cho uaigneach
’S ged a bhithinn an uamha nan toll;
Gun bhi d’ fhaicinn ri m’ ghualainn,
’S e chuir aiceid tha buan ann am chom;
Tha mo chridhe fo smuairean
’S e air chudthrom na luaidhe ’s gach am.

An am laidhe is eiridh
’S tu mo leabhar ga leubhadh ’s mi sgith;
Chuir a’ bhliadhna so ’n eis mi,
’S chan e beairteas no spreidh tha ga m’ dhith.
’S e ar sgaradh o cheile
Dh’fhag mi airsneulach, eisleineach, tinn;
Dh’fhalbh mo lathaichean eibhinn,
Chan eil leigheas aig leigh dhomh ri tim.

’S goirt an leagadh a fhuair mi
Bho’n a rinn mi ’bhean uasal a chall
Leis an teachdaire ghruamach
Aig gach dorus ’tha bualadh ’na am;
Thilg e saighdean a lot thu,
’S cha robh feum ann am dhotaireachd ann;
Is bho’n a dh’fhag mi ’s a’ chnoc thu,
Gur a dilleachdain bhochda do chlann.

[TD 84]

Leam is duilich do phaisdean,
Gur a lag iad ’s gun mhathair ri’n cul;
Sinn mar luing air a fuadach,
Ann an anradh a’ chuain thar a curs’;
Tha i’n cunnart gach stuaighe,
Bhrist na ceanglaichean, dh’fhuasgail an stiuir;
Tha’n chairt-iuil air a sracadh;
Dh’fhalbh a’ chombaist, na slatan, ’s na siuil.

Thainig dith air an fhardaich
Nuair a dh’eirich muir-bhaite fo chroic;
Thuit craobh-ubhal mo gharaidh,
’S gu’n do fhroiseadh a blath feadh an fheoir;
Chaidh mo choinneal a smaladh
’Bu ghlan solus a’ dearrsadh mu’n bhord;
Bhrist an gloine ’bha ’m sgathan,
Dh’ fhalbh an daoimean a m’ fhainne glan oir.

Tha mo chridh’ air a mhuchadh,
’S mi gun mhanran, gun sugradh, gun cheol;
’S trom an t-eallach a dhruidh air,
Ged is eigin domh ’ghiulan le bron.
Bha mi roimhe so sunndach,
Nuair a fhuair mi le cumhnant ort coir;
Rinn a’ chuibhle orm tionndadh,
Bho’n a dhalladh do shuilean fo sgleo.

’S i do shuil bu ghlan sealladh,
Cha robh gruaim air do mhalaidh no sgraing;
Bha thu fiughantach fialaidh,
’S tu bu shiobhalta briathran is cainnt.
’S i do lamh nach biodh diomhain,
’S bu ghlan obair do mhiaran gun mheang;
’S ann an nochd tha mi cianail,
’S e bhi d’ionndrainn a liath mi gun taing.

[TD 85]

Theirig samhradh mo laithean,
Tha mi uireasach, craiteach gu leor;
Thainig geamhradh ’na aite,
Dhoirt na tuiltean gu lar bho na neoil;
Mi mar dhuin’ ann am fiabhrus,
No fear-seachrain air sliabh ann an ceo;
Chuir mi iuchair mo riaghailt
Ann an tasgaidh ’s a’ bhliadhna ’bha corr.

Ciod an stath dhomh bhi’g iomradh
Air do bheus, bho ’n a dh’ fhalbh thu ’s nach till?
’S ann tha’n sean-fhacal dearbhte—
Dh’ fhiosraich pairt e bhi searbh anns gach linn—
Gu’m bi suil ri beul fairge
’S nach bi suil ri beul reith-lice ’chaoidh;
Dh’fhag sin mise mar bhalbhan,
’S bidh mi tarruing mi sheanachais gu crich.

Bidh mi nis a co-dhunadh,
Chan eil feum dhomh bhi d’ ionndrainn, a ghraidh;
Ged a leanainn as ur e
Gheibhinn cuimhneachain thursach mu d’ bhas.
Tha ar beatha neo-chinnteach,
Air a coimeas ’san fhirinn ri sgail;
’S coigrich sinn anns an tir so—
Theid sinn uile gu siorr’achd gun dail.


TUIREADH AIRSON LEINIBH-GILLE.

<eng>THE words are put in the mouth of the father of a boy who was drowned on his way home from school.<gai>

An nochd ’s luaineach mo smaointean,
’S mi fo bhruaillean ’s chan ioghnadh,
Fhuair mi buille ’chuir gaoir ann am fheoil.

[TD 86]

Fhuair mi sgeula Di-haoine
’Rinn mo lot anns gach taobh dhiom;
Chan eil m’aiceid gun aobhar gu leor.

Sgeula bais mo chiad leinibh—
Tha mi craiteach ga d’ ghearan;
Bha thu baite ’s e’n aineolas oirnn.

Thainig iosal mo mhisneach,
Bha mo shuilean dluth-shilteach,
’S mi ga d’ charadh ’an ciste nam bord.

’S e chuir gaoir ann am bhallaibh
Nach toir leigh as mo charaibh,
Gu’n do dh’fhag mi thu’m falach fo’n fhoid.

Ann an leaba na h-urach
Fo na clair air an dunadh,
’N deigh an sparradh ’s an dluthadh le ord.

Tha mo chridhe air a mhuchadh;
’S trom an t-eallach a dhruidh air;
’S tric a sileadh gu siubhlach mo dheoir.

Ann am chadal ’s am dhusgadh
Thig thu’m aire ’s mi d’ionndrainn,
Bho na dhalladh mo shuilean fo sgleo.

Fhuair do mhathair a diachainn,
Mar gu’n saitht’ i le iarunn;
Thug an t-earrach s’ a ciad laogh bho’n chro.

Chaill i h-ailleagan ciatach,
’S gun e dh’aois ach ochd bliadhna;
Thuit a’ gheug mu’n do chrion i ’sna meoir.

[TD 87]

Nam bu ghit a bhiodh buan thu,
Gu’m bu taic thu ri m’ ghualainn;
’S gearr am faileas a fhuair sinn de’n og.

Ach a Righ tha ga’r riaghladh,
’S a thug gealach is grian dhuinn,
Thoir dhuinn gliocas gu d’iarraidh r’ar beo.

Thug thu seachad e’n iasad,
’S thug thu leat mar an ciadn’ e;
Dean a mhaitheadh, ’s e m’iarrtas, ar bron.


Do Mhr. Cailean Grannda, Sagairt Airiseig.

<eng>DIFFERENCE of creed did not prevent those two broadminded persons becoming and remaining fast friends. The following song in his praise shows that the Priest of Arisaig was possessed of many excellent qualities which lost nothing in the telling at the hands of the Bard. In the piece there is a description of a galloping steed that is almost incomparable. (verse 5).<gai>

Gu bheil m’inntinn air dusgadh
’S i ga m’ bhrosnachadh sunndach gu dan,
Nam biodh fiosrachadh reith dhomh
No gu’n uraicheadh geire ’n am chail.
Tha mi’n comain an uasail
Ni nach urrainn mi luaidh air an drasd,
Air na bhuannaich mi eolas
Nuair a bha mi na chomhradh Di-mairt.

[TD 88]

’S e e-fein am fear fiachail;
Chaoidh cha leig mi air di-chuimhn’ mar bha;
’S bidh mi ’comhradh mu ’bheusan
Ri m’ luchd-eolais le eibhneas ’s gach ait.
Ma is maireann ’an neart mi,
Theid mi sunndach g’a fhaicinn gun dail,
An duin’ uasal is grinne,
’S am fear suairce is ceanalta gnaths.

Chan eil morchuis ’na ghiulan,
’S gur lionmhor ri chunntas air buaidh;
Sar phears-eaglais na sgireachd,
Agus comhairliche dileas d’a shluagh—
Maighstir Cailean an Granndach
Tha de’n chinneadh bha ceannsgalach cruaidh;
Cha b’e fotus na fala
A rinn sioladh cho fallain ’na ghruaidh.

Bu tu sgiobair na mara
Air chuan dubhar, glas, greannach nan stuagh;
Ann ad’ bhata ’s glan sealladh
’N am dhi gluasad o’n chala gu cuan,
’S i ’na siubhal gu h-aotrom,
’Gearradh thonnan gun eislinn le fuaim,
’S gillean gleusd’ air a darach
Leis am b’eibhinn gaoth sgalanta, chruaidh.

Bu tu’m marcaiche ceutach—
Tha mi’n duil nach d’fheuch thu na b’fhearr—
Air each diollaideach, srianach,
Cruitheach, ceumanta, briagh, a chinn aird,
’S e ruith direach gun fhiaradh,
Air dhuit beanachd ri chliathaich le’d shail;
Siubhlach, aigeannach, fiadhaich,
Srannach, farumach, dian air an lar.

[TD 89]

MARBH-RANN.

Do Mhaighstir Cailean Grannda.

<eng>The Rev. COLIN GRANT died in 1839.<gai>

Moch Di-luain ’an am dhomh eirigh
Fhuair mi sgeul nach b’eibhinn leam,
Sgeul tha fior ri bhi ga h-eisdeachd
Mheudaich eislean dhomh nach gann.
Air a phasgadh anns na leintean
’S a shuil bhlath gun leirsinn dall,
Tha’n duin’ uasal ’thug mi speis da,
’S trom mo cheum ’s nach eil e ann.

Nuair a bha e beo ’na shlainte,
Bu deas daicheil cumadh bhall
Do’n duin’ uasal ’tha mi ’graitinn,
’S tric a dh’fhailtich mi air laimh.
Pearsa ghrinn gun fhoill, gun fhailinn,
Bho ’mhullach gu ’shail gun mheang;
Gnuis a b’aillidh ’s fiamh a ghair oirr’
Cridhe blath ’bu chairdeil cainnt.

’S aobhar broin dhomh a bhi ’g innseadh
Gu bheil thu ’s a’ chill ud thall,
Air do thasgadh glaiste, dionach,
’S gur a h-iosal leam do cheann.
Bidh tu’m chuimhne la ’s a dh’oidhche,
’S tric a tigh’nn fo m’ shuim do chall;
Chuir e mulad mor air m’inntinn;
Thu bhi dhith oirnn brigh mo rann.

[TD 90]

Bha do bheus ’s do chliu gun mhearachd,
Bha thu ceanalt air gach doigh;
Bha thu sprachdail, bha thu smachdail,
Bha thu tlachdmhor, bha thu coir.
Bha thu siobhalta gun mhi-thlachd,
’S tu gun mhi-run do neach beo;
Spiorad Gaidheil bha co-fhas riut
Bho’n a dh’araicheadh thu og.

Bu tu giomanach a’ ghunna
’S tric bhiodh fuileach anns a’ bheinn;
Nuair a dhireadh tu ri mullach
Gu’m biodh cunnart air na feidh;
Bhiodh do luaidhe dluth ’nan culaidh,
Bhiodh iad uireasach a’d’ dheigh;
Bhiodh do mhiol-choin sheang ’nam muineal
Ged bu chuirideach an ceum.

Bidh mi nis a tigh’nn gu dunadh;
’S aobhar curaim dhuinn an t-eug!
Bha e ’sealg ort greis mu’n d’fhalbh thu,
’S craiteach garbh a thug e’m beum.
Bhrist do shlainte, gheill thu dhasan,
’S gur a bearn thu as a’ chleir;
Chuir e thu gu cadal bliadhnan,
’S bidh sinn uile triall a’d’ dheigh.

[TD 91]

ORAN DO’N “CHUAIRTEIR.”

“CUAIRTEAR NAN GLEANN” <eng>was a famous periodical edited by the late Norman MacLeod, D.D., “Caraid nan Gaidheal.” It had a wide circulation among the Gaelic people, and, next to the Bible, was the most esteemed publication that reached our Highland homes. The matter was wholesome, beautifully written, and well-designed for the class of its subscribers. A great many of its sermons and stories were from the inimitable hand of the editor. At the time of its existence purely Gaelic schools obtained in the Highlands of Scotland, so that its pages were perused with ease and even avidity. It was the time when the old dominie of the Eachann Tirisdeach type flourished. This song, composed about 1842, welcomes the Cuairtear to America.<gai>

Deoch slainte ’Chuairteir a ghluais a Albainn,
Bho thir nam mor-bheann ’s a sheol an fhairge,
Do’n duthaich choilltich ’thoirt dhuinn a sheanachais!
’S am fear nach ol i, biodh moran feirg ris.

Nuair thig an Cuairtear ud uair ’s a’ mhiosa,
Gu’m bi na h-oganaich le toilinntinn
A tional eolais bho ’chomhradh siobhalt,
’S bidh naigheachd ur aig air cliu an sinnsear.

Gur lionmhor maighdeann a th’ann an deigh air,
’S a bhios le caoimhneas a faighneachd sgeil dheth,
Le solus choinnlean a bhios ga leubhadh,
’S bidh eachdraidh ghaoil aige do gach te dhiubh.

Chan ioghnadh oigridh thoirt moran speis dha
Nuair tha na seann-daoin’ tha call an leirsinn
’S an cinn air liathadh, cho dian an deigh air,
’S nach dean iad ’fhaicinn mur cleachd iad speuclair.

[TD 92]

’S e’n Cuairtear Gaidhealach an t-armunn dealbhach,
Le ’phearsa bhoidheach ’an comhdach balla-bhreac,
Mar chleachd a shinnsear gu direadh gharbhlach,
’S e fearail, gleusda gu feum le armaibh.

Nuair thig e’n tir so mu thim na Samhna,
Bidh feileadh cuaiche mu ’chruachain theannta,
’S a bhreacan-guaille gu h-uallach, greannar;
Cha lagaich fuachd e no gruaim a’ gheamhraidh.

Bidh boineid ghorm agus gearra-chot ur air,
Bidh osain dhealbhach mu ’chalpaibh dumhail,
Bidh gartain stiallach thar fiar-bhreid cuil air,
’S a bhrogan eille, ’s be’n t-eideadh duthchais.

A Chuairteir shiobhalt, ma ni thu m’iarrtas,
’S gu’n cuir thu’n t-oran so’n clo nan iarunn,
A’ d’ chaoimhneas giulain do’n chursa ’n iar e,
Do’n eilein iosal, an tir o’n thriall mi.

Am baile gaolach a’ Chaolais aillidh
’S an robh mi ’chomhnuidh ’nam oige, fag e,
Aig Cnoc-Mhic-Dhughaill ’san dluth mo chairdean;
’S thoir fios gu’n ionnsuidh gu bheil mi’m shlainte.


DITEADH MHIC-AN-TOISICH.

<eng>IN 1841 a Temperance Society was instituted in Antigonish by Bishop Fraser. Most of those under his spiritual guidance signed the pledge for a period of three years. The resolution was sealed on New Year’s Day. The song was made as if composed by Donald MacGillivray, commonly called<gai> “Domhnull Mhamaidh.”

[TD 93]

Tha mi sgith bho’n tim so ’n de;
Chan eil m’inntinn leam air ghleus;
’S beag an t-ioghnadh sin dhomh fhein,
’S gu’n d’fhuair mi sgeul tha muladach.

Cha tig dhomhsa bhi ’nam thamh
’S Mac-an-Toisich, fear mo ghraidh,
Aig a naimhdean ann an cas,
Am fleasgach aluinn urramach.

Ged a fhuair iad e fo chis,
Cha robh ’leithid anns an tir;
Bu chompanach e do’n righ,
Do dh’uaislean grinn, ’s do chumantan.

Gur a diumbach mi do’n chleir
’Chuir an torachd as a dheigh;
Gu’m bu dileas e dhaibh fhein,
Ged thug iad beum na dunach dha.

A’ chiad latha de’n bhliadhn’ uir
’S ann a shuidhich iad a’ chuirt,
’S iad aig iarraidh fir mo ruin
A chur ’an cuil ’s a chumail ann.

Thuirt a naimhdean ’s fearg nan gnuis
Gu’n robh e gun mheas, gun chliu;
Gu’n goideadh e an cuid ’s a’ chuil
Ged bhiodh an suil air furachail.

Thuirt mi-fhein, Gur cruaidh an cas
Mac-an-Toisich chur gu bas;
’S gun choir’ aca do fhear mo ghraidh
Ach e bhi failteach, furanach.

[TD 94]

Gu’n robh fianuisean gu leor
Gus a shaoradh aig a’ mhod,
Fear na misnich, Uilleam Og,
Bha deonach dol an urras air.

Dh’eirich Somhairle ’s a’ chuirt,
’S labhair e le sgairt mu’n chuis;
Thuirt e, Chogainn ris a’ chrun
Mu’n leiginn diumb a’ churaidh rium.

Chreid am breitheamh a luchd-fuath;
Thuirt e, ’s fhuil a leum gu ’ghruaidh,
’S fad o’n thoill e ’chroich mar dhuais,
Is gheibh e bhuams’ na bhuineas dha.


AISEIRIGH MHIC-AN-TOISICH.

<eng>IN a very short time, alas, the majority of the Antigonish Total Abstainers fell away. Hence this song made as by Raoghal Cubair, the local piper.<gai>

Ho ro, ho ro gur eibhinn leam
A chluinntinn gu’n do dh’eirich thu;
’S ann leam is ait an sgeula sin
Bho’n chaidh an t-eug cho teann ort.

’S a’ mhaduinn an am eirigh dhomh
Gu’n d’fhuair mi naigheachd eibhinneach;
Gur lionmhor fear a leubhas i
Nach tugadh beum d’ar ceannard.

Gu’n d’thainig Mac-an-Toisich oirnn
Gu ’dhuthchas, mar bu deonach leinn;
Ged thug iad ionnsaich ghorach ort,
Gu bheil thu beo gun taing dhaibh.

[TD 95]

Gu’n cuir mi ’phiob an ordugh dhuit,
’S gu’n seinn mi binn an t-oran so;
Gu’n d’thainig luths ’am mheoirean
Bho’n thoisich mi ri cainnt ort.

Thoir fios gu Domhnull Mhamaidh bhuam
Mo chomhlachadh ’an Airiseig;
Gu’n teid mi sios am maireach ann,
’S gu’n tamh sinn ann gu Bealltainn.

Bidh cairdean Mhic-an-Toisich ann
’Nan comunn sunndach, solasach,
Gu toirt a mach a choirichean
Ma thoisicheas an aimhreit.

Bidh Domhnull mar is taitneach leis
A cumail suas do bhrataich dhaibh;
Bidh ruaig air sluagh ’bheir masladh dhuit
Mu’m paisgear ris a’ chrann i.

Bho’n tha gach dream air tilleadh riut;
’S ann chruinnicheas sinn na fineachan;
Bidh Uilleam Og na shinealair
’S na gillean fo ’chomannda.

Bidh Somhairle ’na chleireach ann,
’S do’n Choirneal bheirear reiseamaid;
Gur mairg a thairgeadh eucoir dhuit,
’S gach treun-fhear a bhios teann ort.

Gu’n tig am Maidsear Alastair
Le ’gheard o’n Tobar-Shalainn ann;
’S gu’n orduich e na searragan
’Bhi’n tarruing air a’ chabhsair.

[TD 96]

RAFFAL DHOMHNUILL BHAIN.

Tha mi’n so ’s a’ choille chruim;
Teannaidh mi air togail fuinn,
Tha na gillean oga cruinn,
’S b’fhearr leam fein gu’n robh mi ann.

Gur a h-inntinneach an drasd
’Chuideachd a tha’n tigh Iain Bhain,
’Cluich nan disnean air a’ chlar,
Ged a tha mi gun dol ann.

Saoil thu, bhean, an teid mi sios,
Dh’ fheuch an coisinn mi ’san strith;
Suarach leth-dollair ga m’ dhith
Seach uaireadair grinn ’am laimh.

Labhair a’ bhean rium le gruaim,
Saoil nach tusa ’n duine truagh;
Duil agad gu’n toir thu buaidh!
Ciod am buaireadh tha ’n a d’ cheann?

Thuirt am Frisealach rium fhin
Gu’n robh esan air a ti,
’S chuir e cabhag air a mhnaoi,
’S gu’m biodh ruidhl’ aca roimh ’n am.

Thuirt Iain Camshron rium Di-luain
Gu’m b’fhearr leis aig’ i na ’luach,
Ged a chosgadh i ’bho chruaidh,
’Thug e bho Iain Ruadh ’s a’ Ghleann.

Tha Gleanna-Comhann ag radh
Nach leig esan i le cach
Ged a chosgadh i’n t-each ban,
’S gur a laidir e ’sa’ chrann.

[TD 97]

Tha fear eil’ ann th’air a toir,
’S ni e ’ceannach le chuid oir;
Tha e’m bliadhn’ air dol gu spors—
Seumas Domhnullach ud thall.

Bha, ars’ Eoghan Mor, ann uair,
Nuair bha mi ’san duthaich shuas,
Is bha te agam le uaill;
Chuir mi bhuam i, dh’fhas i mall.

Uaireadairean ’s ni gun stath;
Bidh iad tric a dol gu ceard,
’S iad le fuachd no stur nan tamh;
Tha iad failinneach ’s gach ball.

’S e tha toilichte ’n gill’ og
A thug dhachaidh i na phoc’;
Dh’fhag e na bodaich fo bhron,
’S cha dean ceol an cur a dhanns’.


BROSNACHADH ROGHNACHAIDH.

Deoch-slainte luchd nam breacanan,
’S e cur mu’n cuairt a b’ aite leinn;
Gu’n olamaid gu sgairteil i
Air lasgairean a’ chruadail.

Tha naigheachd ur an drasd againn,
A’ chuirt a th’aig a’ Pharlamaid;
Gach taobh tha cruinneachadh chairdean
Dh’ fheuch co’s fhearr aca ni buannachd.

[TD 98]

’S, a Ghaidheil, bithibh ceannsgalach,
Is cuimhnichibh ur ceannardan
Is tric ’thug buaidh ’s na campaichean
Aig iomairt lann le cruadal.

Gur mor an t-aobhar naire dhuibh
Ma gheilleas sibh do’n Lasonach,
Do Dheorsa, no do dh’Archibald,
’S an tair a thug na h-uaislean.

’S ann thubhairt iad gu mi-chiatach
Gur pronnasg a bha dhith orra,
’S gu’n glanadh iad an sgriobach
De na Gaidheil mhiodhair, shuarach.

Ma dearbh sibh riamh ur duinealas,
’S e so an t-am dhuibh cruinneachadh
Is fheuchainn dhaibh gur h-urrainn sibh
An t-urram a thoirt bhuatha.

Cha chualas riamh aon tamailt
Aig an t-sinnsearachd bho’n d’ thainig sibh;
’An am dol sios ’s na blaraibh
Bu neo-sgathach gu cur ruaig iad.

Nuair ruisgeadh iad am brataichean
’S a sheinnte ’phiob gu tartarach,
Bhiodh cliu air luchd nam breacan
Anns gach baiteal, mar a chualas.

B’e sud an comhdach cleachdte dhaibh,
An t-osan grinn ’s na gartanan,
An cota gearr ’s am breacan
Air a phasgadh thar an guala.

[TD 99]

Le’n claidhean dhion na sar-fhearaibh
Gach beinn is gleann a dh’aitich iad
Bho fheachd na Roimhe ailleasaich,
Gu calma, dana, buadhach.

Aig Allt-a-bhonnaich b’fheumail iad,
Bu ghuineach, fuileach, treubhach iad,
’Cur as gu bras le’n geur-lannan
D’an naimhdean feineil, uaibhreach.


AN ADHARC.

<eng>ABOUT the year 1827 William Forbes of Pictou gave the Bard a large and beautiful horn full of brandy. Subsequently the Bard gave it to the Rev. Colin Grant, Priest of Arisaig, Nova Scotia. This poem takes the form of a conversation between the Horn and the Bard.<gai>

An Adharc.
Gur a muladach tha mi
Ann am fasach nam beann,
Anns an tir so air m’aineol;
Chan eil caraid orm teann.
Gur a neonach leam Uilleam
’Chur an turuis fo m’ cheann;
Thug e dhuit mi mar leannan,
’S tha mi falamh ’san am.

Am Bard.
Na bi ’gearan cho trathail
Mu’m bi cach oirnn a cainnt;
Gur a h-iomadach failinn
’Thig air laimh a bhios gann.
Gabh mo leisgeul ged tha thu
Greis an drasd gun an dram;
Gheibh sinn fhathast gach goireas,
Theid a’ choill’ as a bonn.

[TD 100]

An Adharc.
B’fhearr leam fhaicinn na chluinntinn,
’S gur h-e mheudaich mo bhron
Thu bhi ’g innseadh cho daor ’s tha
Stuth mo ghaoil aig MacLeoid.
Nuair bha mis’ aig mo chiad fhear
Bha e fialaidh ’s gach doigh;
Cha do chaomhainn e riamh orm
’Mheud ’s ga’n iarrainn r’a ol.

Am Bard.
Bheirinn comhairl’ nach misd e
Air an fhleasgach dheas og,
Gun e phosadh ri banntraich
’S e an geall air a h-or;
Gheibh i cleachdadh bho ’ciad fhear
Bhios i ’g iarraidh r’a beo,
Ged a bhiodh i na caillich
’S aogasg sean air a sroin.

An Adharc.
Chan eil mise nam chaillich—
Uist, a bhalaich gun tur—
Chan ann falamh a bha mi
’N latha dh’fhag mi mo run;
Gheibh thu tuilleadh bho Uilleam,
Fear an fhurain ’s na muirn;
’S thoir dha gealladh teann laidir,
Nach teid m’fhagail ’s a’ chuil.

[TD 101]

AM BAL GAIDHEALACH.

<eng>A FEW years after the Bard settled in America a ball was held in the house of David Murray in Merigomish; no one was admitted to the ball except those who could speak Gaelic. An invitation was sent to the Bard, who showed his appreciation by composing the following song.<gai>

Bithibh aotrom ’s togaibh fonn,
Cridheil, sunndach, gun bhi trom,
’G ol deoch-slainte na bheil thall
Ann an tir nam beann ’s nan gleannaibh.

Fhuair mi sgeul a tha leam binn,
Dh’uraich gleus air teud mo chinn,
’S bidh mi nis a dol ga sheinn,
Ged tha mi ’s a’ choill am falach.

Gur h-e’n sgeul a fhuair mi ’n drasd,
’S a dhuisg m’inntinn suas gu dan,
’Bhi ga m’iarraidh dh’ionnsuidh ’bhail
’Th’aig na Gaidheil tus an Earraich.

Nuair a theid an comunn cruinn
Bidh iad siobhalta le loinn,
Cliuteach, ciallach, fialaidh, grinn,
’S bheir iad caoimhneas do fhear-aineoil.

Nuair a shuidheas iad mu’n bhord
Bheir iad tacan air an ol,
’S fiodhall theud bho’n gleusar ceol
’Cur nan oganach nan deannaibh.

[TD 102]

Cha bhi sgrubaireachd mu’n chlar
Ann an cuideachda mo ghraidh,
Aig am bheil an inntinn ard,
’S nach gabh tamailt bho na Gallaibh.

Nuair a theid an fhiodh’ll na tamh,
Bheir iad treis air cainnt nam bard,
’Dhuisgeas fonn neo-throm ’nan cail
Anns a’ Ghaidhlig is glan gearradh.

Canainn ghasda, bhlasda, bhinn!
’S i bha’n cleachdadh aig na suinn
’Dhearbh an gaisge ’m feachd an righ;
’S iomadh tir ’san d’thug iad deannal.

Luchd nam breacan bha ’s gach am
Fuasgailteach an strith nan lann;
Nuair a ghluaiseadh iad bho’n champ
Chuirte ’n ruaig, ’s bu teann an leanachd.

Soraidh bhuam do’n t-sluagh a null
’Tha san tir san robh mi’n tus;
’S tric a dh’fheuch iad bat’ fo shiuil
’S iad ga stiuradh dh’ionnsuidh cala.


Do Alastair Mac ’Illeathain, Tighearna Chola.

<eng>LEARNING from a letter from home that the Chieftain of Coll, his old and especial friend, had, through the exigencies of old age, handed over the family estates to his son, Eoghan Og, and gone to reside in Quinish, the Bard invokes the Muse once again on a theme that was dear to his heart.<gai>

[TD 103]

An nochd ’s luaineach mo chadal
’S mi ’nam leabaidh a tionndadh;
’S beag an t-ioghnadh sin dhomhsa,
’S goirt tha’m bron orm air drughadh.
Fhuair mi litir a Albainn
’S naigheachd shearbh innt’ gu m’ionnsuidh;
Rinn am mulad mo lionadh,
’S trom air m’inntinn a ghiulan.

Tighearna Chol’ thug suas fhearann,
An triath ceanalta, cliuteach;
Leag an aois a trom-lamh air,
’S threig a shlainte ’s a lugh e.
Ged a tha mi thar fairge,
’S treis o’n dh’fhalbh mi o m’ dhuthaich,
Bidh mi glacadh mo chlarsaich
’S a seinn dain mu’n t-sar dhiulnach.

’S math do mhac a bhi ’lathair
Roimh luchd-daimh mar chul-taice
Ann an ionad an Armuinn
Nach do ghnathaich ach ceartas.
Gur a h-ainbhfhiach r’a bheo air
’Dhol fo d’ chleoca ’na ghlacaibh;
B’fhearr gu’n seasadh e d’ aite
Ann an nadar ’san cleachdadh.

Bu tu’n t-Alastair cliuteach
Riamh nach lubadh le goraich’,
Is nach leigeadh le cearbaich
Aon ni ’shealbhaich thu’n coir bhuait
Bha thu siobhalta, caoimhneil,
’S tu gun fhoill, gun fhiamh fotuis;
Bha thu smachdail mar shaighdear,
’S tu nach fulaingeadh fear bosdail.

[TD 104]

’S iomadh gaisgeach a dh’eireadh,
Nam biodh feum orr’, ga d’ chomhnadh;
Bhiodh do chinneadh mor fhein ann,
Builleach, beumannach, stroiceach,
Neartmhor, cruadalach, gleusda,
Beachdail, treun anns an torachd—
Chite mar dhealan an t-sleibhe
’N lannan geur anns a’ chomhraig.

Bhiodh Mac-Coinnich a Tuath leat;
Sin an dualchas bu choir dha;
’S gu’m bu dileas ri d’ ghualainn
’Thigeadh uaislean nan Leodach.
Bu leat cairdeas Chloinn Chamshroin,
Na fir mheanmnach o Lochaidh,
Is a’ Mhorair a Sleibhte
Leis an eibhte Clann-Domhnuill.


MARBH-RANN.

Do Alastair Mac ’Illeathain, Tighearna Chola.

Thainig sgeul thar nan cuantan
’Mheudaich mulad is gruaim dhomh le bron;
Chuir e m’inntinn gu gluasad;
’S iomadh aon do’n do dh’fhuasgail e deoir;
Gu’n robh ’n t-Alastair priseil,
Air a charadh gu h-iosal fo’n fhoid,
Ann an leaba na h-urach,
Ann an suain as nach duisg e le ceol.

[TD 105]

’N t-ochd ciad diag so rinn imeachd,
’S an coig thar a fichead na deigh,
Ann an toiseach an t-samhraidh,
Chaill do dhuthchannan ceannard bha treun;
D’an robh misneach is cruadal,
Agus eolas is suairceas d’an reir.
Bha thu iochdmhor ri truaghain,
Gun bhi tais ann an cruaidh-chas no’n streup.

Nuair a chunnacas do bhata
’Tighinn gu rudha na h-airde fo sheol,
’S iomadh aon a bha craiteach
Thu bhi d’ shineadh fo chlaraibh air bord.
Cha bu shunndach an fhailte
Bh’aig do mhuinntir a fasgadh nan dorn;
’S iomadh cuimhneachan cairdeil
’Bh’aca ’n oidhch’ ud mu’n armunn nach beo.

Chaill iad ceannard na tuatha;
’S tu nach teannaicheadh cruaidh iad mu’n mhal.
Cha do dh’fhogair thu bhuait iad;
Cha do chuir thu air cuan iad thar sail.
B’e toilinntinn an uasail
A chuid dhaoine ’thigh’nn suas air a sgath
Ann an cothrom, gun ghluasad;
’S nam biodh eis orr’ ’s ann dh’ fhuasgladh tu’n cas.

Nuair a dh’iarrte gu feachd iad,
Bhiodh do chomhlan ’am Breacachadh trath.
Bhiodh do phiob a toirt caismeachd,
’S fir a cruinneachadh mu Chaisteal na traigh’.
Nuair a ruisgte do bhratach,
D’am bu duthchasach tapachd ’s na blair,
Gu’m biodh geur-lann chinn-aisnich
Air do chruachan gu casgairt do namh.

[TD 106]

’S iomadh buaidh bha riut sinte
Nach teid agams’ air innseadh ’am rann;
Bha thu foghlumte fior-ghlic,
Bha thu daimheil, gun chrine dhuit teann.
Cha robh beairteas ga d’ lionadh,
No cur eallaich air d’inntinn le sannt.
Bha thu cleachdadh na firinn,
Is bha d’fhacal cho cinnteach ri d’ pheann.


SEANN ALBAINN AGUS ALBAINN UR.

COMHRADH EADAR AM BARD AGUS AN COIRNEAL FRISEAL.

Am Bard.
’S mor mo mhulad ’s cha lugha m’eislean,
Chan eil eibhneas a tigh’nn dluth dhomh;
Bho’n a thainig mi do’n tir so
Gu bheil m’inntinn air a muchadh;
Chaill mi mo shugradh ’s mo sheanachas
Bho’n a dh’fhalbh mi as mo dhuthaich:
Toiseach a’ chiad mhios de’n Fhoghar
Sheol sinn air aghart ’n ar cursa.

An Coirneal.
Ged tha uireasbhuidh an drasd ort
Gheibh thu ceann an aird ri tim air,
Nuair a bhios an crodh ’s na caoraich
Air na raontan dhuit a cinntinn;
Bidh thu pailt am biadh ’s an aodach,
’S theid leagadh nan craobh air dhi-chuimhn’;
Bidh tu sona, saoibhir, socrach;
Cha bhi ’bhochduinn cur ort mi-ghean.

[TD 107]

Am Bard.
Chuala mi ’an tus mo laithean
Sean-fhacal tha lan de dh’fhirinn;
Chaora bhios ’dol bas le gorta
’Reir gach coltais ni i crionadh;
Mu’n tig am fiar ur san t-samhradh
Cuiridh an Geamhradh crioch oirr’;
’S ann mar sin a dh’eireas dhomhsa—
Na bi cur do sgleo dhomh ’m fiachaibh.

An Coirneal.
Cha sgleo a th’agam ga sheanachas
Ach cuis a dhearbhas mi fior dhuit;
Na fir a chi thu ’san aite
B’aithne dhaibh do chas nuair shin iad.
Nuair a reitich iad am fearann
Thug iad aire dha le crionnachd;
Rinn iad beairteas air a thaileamh
Ged a thainig iad ’s e dhith orr’.

Am Bard.
’S mor a dh’atharraich an saoghal,
’S mise dh’fhaodadh sin a raitinn;
Thug e car dhomh nach do shaoil mi,
Chuir e’n aois mi ni bu traithe,
Tigh’nn do’n choille fad o dhaoinibh
’Leagadh nan craobh as an laraich;
Ged a fhuair mi fearann saor
Is goirt a shaothrachadh gu aiteach.

[TD 108]

An Coirneal.
Cha chunnt mi gur obair chruaidh e
’S nach bi uachdaran gu brath ort
A mhaoidheas do chur air fogradh
Mur a dean thu’n coir ’thoirt dhasan;
Cha bhi’n comas neach do dhaoradh;
Chan fhaic thu maor leis a’ bhairlinn—
Ciod a nis a bhiodh tu ’g ionndrainn
Bho’n thainig thu do’n duthaich aghmhoir?


MOLADH GHLINNE-GARAIDH.

’S tim dhomh dusgadh a suain
Agus sealltainn mu’n cuairt.
Tha mo dhi-chuimhne buan
Air na dhioladh dhomh ’n duais—
’S e laoch cliuteach nam buadh,
Tha’n diugh ’g urachadh suas caileachd dhomh.

Na’m biodh m’inntinn air ghleus
Agus m’eolas d’a reir,
Ann am briathran deas reidh
Bhiodh gu siubhlach mo bheul
A seinn cliu an fhir fheil’
D’an duthchas mar bheus
A bhi ceannsgalach, treun, tabhachdach.

An t-og uasal gun chearb,
Cha bu shugradh a chalg,
Ge b’e dhuisgeadh dha fearg,
Bhiodh a dhanachd dha searbh;
Chuirt’ e’n cunntas nam marbh—
’S iomadh ait’ ’s am bheil ainm
Air an laoch ghuineach, chalm’, ardanach.

[TD 109]

Leis bu mhiann a bhi sealg
Ann am frith nan damh dearg;
Nuair a chit’ iad a falbh
Bhiodh a luaidhe nan calg,
Bhiodh a mhiol-choin nan lorg,
’S bhiodh na stuc-bheannan gorm
’Freagairt dluth dha mar thoirm tairneanaich.

B’e sin gaisgeach nan lann
Nach biodh gealtach no fann
Nuair a chluinneadh iad srann
Aig a bhrataich ri crann.
Mar ghaoith stoirmeil nam beann
Bhiodh an gluasad bho’n champ—
’S iad nach tilleadh is call laraich air.

Lion gun soradh a’ chuach,
’S aisig comhnard mu’n cuairt
Slainte ’Choirneal is uaisl’
Dha’m bheil Cnoideart an dual
’S Gleanna-Gairidh an t-sluaigh
Ann an coirichean cruaidh—
Mac Mhic Alastair, buan shlainte dha.


DEOCH-SLAINTE MHIC ’IC ALASTAIR, TIGHEARNA GHLINNE-GARAIDH.

’N deoch s’ air slaint’ Alastair Ghlinnich,
Siol nan conspunn a bha fuileach,
Fuasgailteach, cruadalach, smiorail,
’S nach gabhadh roimh namhaid iomain;
’Chuireadh ruaig le buaidh ’s a leanadh,
Cha b’e ’dhuthchas ceum an t-slinnein,
’S lann thana na laimh an tarruing;

[TD 110]

D’a luchd mi-ruin b’aobhar gioraig
Ge b’e spionadh calg fo ’mhalaidh;
Dhuisgeadh fhearg le meanmn ’na spiorad,
’S bhiodh an ceann na dheann ri talamh.
’S fhuil ga call mar allt a sileadh.
Nuair a charas an laoch loinneil
Suas am fraoch ’s an t-aodach cuimir,
Chan eil aogas dha no coimeas;
Faodaidh mi ghraitinn ’s cha bharail,
Gur h-e righ nan Gaidheal uile,
’N t-uasal siobhalt bho Ghleann-Gairidh,
Cliuteach, rioghail, lionte dh’urram.
Na’n duisgeadh e’n strith no’n carraid
Bhiodhmaid dileas dha gu h-uile
Fo ’bhrataichean balla-bhreac soilleir—
Gaidheil Alba bu shearbh buillean.
Nis bho’n tha ar comannd smachdail
Reachmhor, laidir,
Mar bu dualchas bho ’shinnsreadh
’S mar a b’ abhaist,
Chan eil coimeas do Ghleann-Gairidh
’S d’a chuid Ghaidheal,
Bho’n a chaochail Fionn Mac Cumhail
’S a laoich aghmhor.


Do Alastair Mac Dhomhnuill, Ghlinne-Garaidh.

Ged is fada air chuairt mi
’An America Thuathaich,
Chuir an naigheachd a fhuair mi
M’inntinn uile gu gluasad,
’S iomadh aon tha fo ghruaimean
Feadh gach duthcha ’san cualas
Gu’n robh ’n t-Alastair uasal gun deo.

[TD 111]

Dh’fhalbh an Gaidheal bu ghloine,
An sar Dhomhnullach loinneil,
’Bha mar leoghann an coille
Nam biodh foirneart dha goirid.
’S goirt tha gair so ’chuid cloinne—
Thainig cradh orr’ tha soilleir
Bho’n la ’smaladh an coinneal le bron.

B’e do shuaicheantas taitneach
Mathain fhiadhaich a’ chasgraidh,
Saighead cinnteach ’nan achlais,
Iolair inneach an astair,
Fitheach fior-dhubh na h-ealtainn
Air creig dhionaich do chaisteil,
’An am gluasaid fo bhrataich le d’ sheoid.

Cha do dh’fhag thu fear d’fhasain
Ann an Albainn no’n Sasunn—
Bha thu’d Ghaidheal fior-reachdmhor;
Do chainnt dhuthchasach chleachd thu;
Bha i agad gun mheasgadh;
Air ceann dhaoine chan fhaict’ thu
’S tu ’giulan na casaig no’n cleoc.

B’fhearr leat feileadh de’n bhreacan,
Osain ghearr agus gartain,
Cot’ air fhiaradh de’n tartan;
Sin an comhdach a chleachd thu;
Ghabh thu moran de thlachd ann.
Bu tu aogasg a’ ghaisgich
’S claidheamh caol a’ chinn-aisnich a’d’ dhorn.

[TD 112]

Bu tu fein an ceann-uidhe
A bha fialaidh ’n am suidhe;
Lamh a riarachadh dibhe
Ann an seomar na h-uidhim.
’N diugh is cianail am bruidhinn
’N creagan grianach an fhithich;
Tha, bho’n thriall thu, gach cridhe fo bhron.

<eng>THE following anecdote is told of the Bard’s first acquaintance with Glengarry. At Falkirk Tryst he entered one of the refreshment booths, leaving the door open behind him. Glengarry, who was the head of the table, frowningly asked him if his father’s house had no door to it. “It had, your honour,” was the reply, “but it was never closed on a stranger.” From that moment the Bard could count Glengarry among his best friends.<gai>


MARBH-RANN.

Do Choirneal Iain Camshron Fhasaidh-Fearn.

Latha dhomhsa air a Chorpaich,
’S mi ri astar mu’n cuairt ann,
Fhuair mi sealladh de sgriobhadh
A chuir m’inntinn gu gluasad;
Cliu a’ Choirneileir phriseil
’Tha na shineadh fo’n fhuar-lic,
B’aobhar uaill e do’n rioghachd,
’S fhad bhios cuimhn’ air a chruadal.

Anns na blair cha do chleachd e
A bhi gealtach no luaineach,
’S e air ceann nam fear crodha,
Feachd a’ Ghordanaich uasail.
Chite fonn air aig eirigh
’S fuaim nan geur-lann mu’n cuairt da;
Fead nam peilearan millteach
Bhiodh mar bhinn-cheol d’a chluasan.

[TD 113]

Bha e ardanach, beachdail,
Rioghail, reachdmhor, ro-mheanmnach.
’N aghaidh Ney is fhir bhrasa
Rinn e ghaisge a dhearbhadh.
Cha do dh’aom ’s cha do lub e
Ged a bhruchd air an t-anabarr;
Sheas e daingeann mar charraig
Roimh thuinn ghreannach na fairge.

B’e an laoch e r’a fhaicinn
’Dol a ghleachd ris an namhaid,
Air each aigeannach, fiadhaich,
Roimh dheich ciad de na Gaidheil—
Luchd nam feilidhean cuaiche
Bho na fuar-bheannaibh arda;
Luchd nam brataichean buadhmhor
’S am biodh cluaran an fhasaich.

Bha na Frangaich ’nan eigin
’S iad a geilleadh ’s gach aite;
Bha na Gaidheil le iollach
’Dol ga’n iomain bho’n araich
Nuair a thuit e a dhiollaid,
’S a lann liobharra lamh ris;
Bhruchd a bheatha troimh ’chreuchdan;
Chaidh a reubadh gu gabhaidh.

Leubhaibh eachdraidh nam Breat’nach,
Mar a ghleachd iad gun fhailinn
Ann an Eiphit nan carragh,
’S thall am fearann nan Spainneach,
Gus na choisinn iad siochaint
Nuair a chiosnaich iad Paris,
’S chi ur suil gur h-i’n fhirinn
Bha mi ’g innseadh nam dhan dhuibh.

[TD 114]

TEARLACH A’ BHAIRD.

<eng>CHARLES MACLEAN was the eldest son of Iain MacAilein, the poet. He was born at Caolas, Tiree, on 24th July, 1813, and came out to Nova Scotia with the family in 1819. He was a devout, kind-hearted, and much-respected man; well-read and intelligent. He was the author of a number of excellent songs. He succeeded his father in Glenbard in 1848, and died there in 1880. He was unmarried.<gai>


ORAN GAOIL.

Gur h-e mis’ tha neo-eibhinn,
Is eisleineach truagh;
Tha mo smaointean an comhnuidh
Mu’n oigh is glan tuar.
Le do bhoidhchead ’s le d’ bhriodal
Mo chridh’ shlad thu bhuam;
Anns gach aite bidh d’iomhaigh
’Na m’inntinn, a luaidh.

Gur h-e cumhadh do ghaoil
A dh’ fhag aognaidh mo shnuadh;
’S e a chuir mi mar tha mi,
Gun stath anns an uair s’;
’S e a sharaich ’s a chraidh mi,
Mo mhaldag bhi bhuam;
Tha leann-dubh air mo lionadh,
’S tha m’inntinn fo ghruaim.

[TD 115]

’S beag an t-ioghnadh dhomh ’n trath so
Bhith stracte fo sprochd;
Tha mo smaointinnean cianail,
’S gur piantach mo lot.
Mur a till thu ’an gradh rium,
’The ’s aluinne dreach,
Bidh mi tuilleadh fo phramh,
’S mi gun slainte, gun neart.

Chan eil iocshlaint aig leigh
Dheanadh feum do mo lot;
’S ann tha saighdean a’ ghaoil
Anns gach taobh dhiom gu goirt.
Gur h-e leigh’seadh gach creuchd
’S thogadh m’eislean gu gean,
Mi ga d’fhaotainn air laimh
’An coir theann mar mo bhean.

’S ann a thug mi’n cion-falaich
Do’n ainnir ghloin oig;
Te nam miog-shuilean meallach
Fo’n mhalaidh is boidhch’.
Tha a gruaidhean mar chaoran
Gun ghaoid air na meoir;
Tha i banail ’na gluasad
Is uasal ’s gach doigh.

Tha i finealta, siobhalt’,
Is binn-ghuthach, ciuin,
Tha i ceillidh ’na comhradh,
Gun mhorchuis dhi dluth;
Tha i furanach, caoimhneil,
Gur h-aoibheil a gnuis;
Tha gach buaidh oirr’ a dh’iarrainn—
Oigh chiatach mo ruin.

[TD 116]

ORAN GAOIL.

Thoir an t-soraidh so bhuam
’S dean a h-aiseag gu luath gu m’ ghradh;
Thoir i null thar a’ chaoil,
Agus innis do m’ ghaol mar tha.
Gu bheil aiceid ’am chre,
’S nach dean lighich’ dhomh feum no stath;
Mur am faigh mi i-fein
Tha mi’n cunnart dol eug gun dail.

’S ann tha’m fiabhrus ’am cheann,
Tha mi iargainneach fann gun fheum
Le bhi smaointinn ’s gach am
Mu’n og ainnir is anns’ fo’n ghrein.
’S truagh nach faighinn do lamh
’An ceanglaichean teann bho’n chleir!
Rachadh m’airsneul gu lar,
’S bhithinn aighearach, slan gun eis.

B’fhaoin leam airgiod no or,
B’fhaoin leam bailtean ’an coir le’n ni,
Seach a’ mhaighdean ghlan og—
’S i mo roghainn thar oigh ’san tir;
’S i an smaoin tha ga m’ chradh,
’S a chuir eagal a ghnath ’na m’ chridh’
Gur h-e fuath air son graidh
A gheibh mise bho Mhairi bhinn.

’S ann thug mise mo ghaol
Do na chailinn is aoidheil gnuis;
Gorm shuil mheallach, chiuin, thlath,
Tha fo mhalaidh chaoil mhald, mo ruin.
Gruaidhean dearg mar an ros,
Beul, tana, deud comhnard, dluth;
Anail chubhraidh mar fhion
Th’ aig an ainnir is fior-mhath cliu.

[TD 117]

Tha i cuimir, gun sgod,
Bho ’mullach gu ’broig a sios;
Uchd, glan, liontach gu leor,
Geal mar shneachda ur frith’;
Seang chorp fallain gun ghaoid,
Calpa finealt’, troidh aotrom chruinn;
Basan reithe nach cruaidh,
Is meoir chaola ni’m fuaghal grinn.

Gur h-e mis’ tha fo bhron,
’S tric a snigheadh mo dheoir gu lar,
Le bhi smaointinn mu’n oigh,
Nighean mhaiseach a’ chomhraidh thlaith.
Mur am faigh mi coir bhuan
Ort an ceanglaichean cruaidh, le d’ ghradh,
’S e bhi cumhadh mo cheol,
’S bidh mi tuilleadh ri m’ bheo fo phramh.

Ainnir thaitneach nam buadh,
O! nach gabh thu dhiom truas ’s mi’n cas;
Gur h-e fiabhrus do ghaoil
Tha ga m’ fhagail cho faoin gach la,
’S ga mo ghreasad ’an aois;
’S geur an saighead tha ’m taobh an sas.
Gu bheil mise ’dol eug
Air son gaol ’thoirt do m’euchdaig bhain.


DO ’N EACH MHOR.

Mile marbhphaisg air an earchall,
Dh’fhag e cearbach mi an drasd;
Thug e bhuam mo ghearran calma
As an robh mi ’g earbs’ a ghnath.
’S e mi-fhin a thog a suas e;
’S i’n lair ruadh bu mhathair dha;
’S iomadh car a rinn e riamh dhomh,
Is chan iarrainn each a b’fhearr.

[TD 118]

Nuair a thigeadh am an treabhaidh,
Bha e ro-mhath anns a’ chrann;
’S e gu’n tairngeadh ceann an amaill
Ged a bhiodh an talamh teann;
E ’s a’ chlais a falbh gu comhnard
Gun cheum gorach null no nall;
Bhiodh an sgriob gu direach, boidheach,
Mar bu choir bho cheann gu ceann.

Nuair a bhithinn leis a cliathadh
Bha e iasgaidh gun bhi mall;
Dh’ fhalbhadh e gu socrach, ciallach,
Cha robh sgiansgarachd ’na cheann.
’S iomadh raon a rinn mi min leis,
’S tric a bha mi sgith ’am chom,
’S mi g’a leanachd, le mo dhichioll
’Cur an t-sil fo dhion ’san fhonn.

Nuair a chuirinn anns a’ chairt e
Bha e taitneach air gach doigh;
Bha e luthar, laidir, sgairteil
Le fior neart ’na chnamhan mor’;
Chan fhaca mi riamh e ’diultadh,
Cha do dh’ionnsaich e sin og;
Ged bhiodh rathad clachach garbh ann
’S e gu’m falbhadh e gu stold’.

Nuair a chuirinn air an diollaid
Dhianteadh gniomh leis nach biodh cearr;
Shiubhladh e cho luath ’s bu mhiann leam,
’S mi nach iarradh spor ri m’ shail.
Bha e cumhachdach ro-dhealbhach;
Amhach gharbh is broilleach lan;
Sliasaid throm os cionn speir dhirich,
’S lurga chaol ’bu riomhach cnaimh.

[TD 119]

CUMHA.

Do Alastair Stiubhard, Sherbrook.

<eng>THE above young Highlander was killed as the result of an explosion in a gold mine. After giving the details of the accident, the bard goes on to say:—<gai>

’S beag an t-ioghnadh do chairdean
A bhi eisleineach, craiteach,
Bho’n a rinn iad do charadh fo’n fhoid.

’S i do mhathair tha truagh dheth,
’S tric snigh’ air a gruaidhean,
’S e bhi d’ chumhadhs’ is dual dhi ri ’beo.

Gu bheil d’ athair dheth deurach
Le ’bhi smaointinn mu d’ dheibhinn;
Fhuair e saighead a chreuchd e gu mor.

Tha do pheathraichean craiteach,
Iad fo mhulad’s fo phramh dheth,
Is an cridhe gu sgaineadh le bron.

Bu tu cridhe na feile,
Riamh nach diobradh ’nam feum iad,
Is cha leigeadh tu eucoir ’nan coir.

Bha thu caoimhneil ri d’ chairdean,
’S bha thu aoibheil ’na d’ nadar;
’S e bhi fialaidh bu ghnaths dhuit o d’ oig’.

Bha thu foghainteach, calma,
Laidir, misneachail, meanmnach,
Bha thu fearail, neo-leanabaidh ’s gach doigh.

[TD 120]

’S aobhar smaointinn an drasd dhuinn
An trom chis thug am bas dhinn;
Is cha dean e neach fhagail ’tha beo.

’S coir dhuinn daonnan bhi ’g uirnigh
Gu’m bi Criosda ga’r stiuradh,
Bho’n tha ’m bas a tigh’nn dluth oirnn gach lo.

Nuair thig an teachdaire gruamach,
Bheir e sios leis do’n uaigh sinn,
’S theid an t-anam gu suaimhneas no bron.

[TD 121]

DUGHALL MACEACHAIRN.

<eng>DUGALD MACEACHERN was born in Tiree in the spring of 1789. He emigrated to Nova Scotia about 1820. He was for some time a schoolmaster in Antigonish. He kept a boarding-house in Pictou for several years. He died in Boston, where he had gone to stay with his daughter Sarah, in 1880. MacEachern was a good bard, as is evident from the following song, the only example of his composition that we have preserved for us. We only reproduce part of it here. The rest can be found in MacLean Sinclair’s Filidh na Coille.<gai>


ORAN NA BAINNSE.

Nuair chaidh mi ’thigh na bainnse,
’S mi’n duil gu teann ri d’ fhaighinn ann,
Bha cuideachda neo-ghann ann,
Gu’n robh thu ann b’e m’amharus.
Ged shiubhail mi gach ceann dheth
’S mi ’g ionndrainn air mo chall as,
Chan fhaca mi ann m’annsachd,
’S ged dh’ fhan mi ann b’e’n t-aindeoin e.

Shuidh mi an sin gu bronach,
’S cha robh mi deonach carachadh,
’S mi ’smaointinn air an og-mhnaoi
Nach leonadh mi le aineolas.
Ach suil gu’n d’thug mi foil bhuam
’S mi cluinntinn glug is cronan,
Bha ’m botul dubh air sgornan
Aig Uilleam Og, an caraiche.

[TD 122]

Thuirt e gu caoimhneil, uasal,
Mu’n cuairt a’ chuach gu caithreamach,
’S gu leor ann de’n stuth uaibhreach
A chumail gluasaid teanga ruinn.
Gu’n d’rinn e mar a b’aill leis,
Is lion e mach gu straic i;
’S air eagal trod no tamailt,
Gu’n d’ thug mi earrach ghlan aisde.

Cha luaithe dh’ol mi’n dram sin
Na thug mo cheann gu carachadh.
Bha’n fhiodhull ’s i na deann-ruith,
’S mi sanntachadh nan caileagan.
Mo chasan chaidh gu aimhleas,
Is gann gu’n cumadh sreang iad;
’S nuair chaidh mi uil’ air aimhreit,
Gu’n dannsainn ris na faileasan.

Is gu ma slan do’n uasal
A lion a’ chuach gu barrachail,
Is a chuir oirnn an t-suaineach
A dh’fhogair bhuainn gach anshocair.
Cha mhill e’m beus ’bu dual dhuit—
’Bhi cridheil, aobhach, suairce,
’S do chairdeas ris na h-uaislean
Nach buainte de’n phreas anabuich.

[TD 123]

<eng>THE Rev. JOHN MACLEAN, D.D., was born at Clachanmore, Cornaig, Tiree, in 1841, where his uncle was parochial schoolmaster. He graduated with First-class Honours in Classics and Mental Philosophy at the University of Glasgow in 1862. He was minister successively of Kilchoman, Tarbert, and St. Columba’s, Glasgow. He was a man of solid character, quiet demeanour, full of restrained, pawky humour. It was in his early manhood in Kilchoman that he was tempted to court the Muse, his theme the love romance of a brother clergyman. As far as we know, this was his only venture in the realm of poesy. Dr. Maclean retired from active life in 1917. He died in Glasgow two years later.


“VENI, VIDI, VICI.”

The deed is done, the bride is won;
No more I feel uneasy;
Like Cæsar bold, who fought of old,
’Twas “Veni, vidi, vici.”

Oh! veni, vidi, vici!
’Twas “Veni, vidi, vici;”
Like Cæsar bold, who fought of old,
’Twas “Veni, vidi, vici.”

That Saturday I came away
Unknown was love of woman:
But oh! the dart pierced through my heart
Whene’er I reached Kilchoman.

I saw the girl: my head did whirl:
And ah! ’twas lost by Monday;
Which marred my speech while I did preach
On “sinners’ ways” on Sunday.

[TD 124]

For long I thought how best I ought
Make known how I adored her:
Then down at last myself I cast,
And, kneeling, thus implored her:—

“O! Jeanie dear! I pray thee, hear;
I love thee, love thee only:
To be with thee is heaven to me:
And oh! the Oa is lonely.”

Did e’er you see a wight like me
Where’er you’ve been a ranger?
I’m six feet two! What can’t I do
To shield thee, love, from danger?

“Say, will you go unto the Oa,
That milky place and cheesy?”
Her blush divine told she was mine;
Thus, “Veni, vidi, vici.”

And then says I, “Until we die,”
Says I, “Nought shall us sever.”
Then oh! the bliss of that one kiss!
Would ’twere prolonged forever!

And now we twain on life’s rough main
May meet with stormy weather;
Come weal, come woe; blow high, blow low;
We’ll sail life’s main together!

[TD 125]

ALEXANDER MACDONALD.

THE drowning catastrophe of the 8th July, 1856, was a lamentable and memorable event in the community of Tiree. On the morning of that fatal day seven fishing boats left Balephuil. There was Bata Dhomh’uill Bhain, on board of which was Domh’ull Ban Macdonald, his son James, Hugh MacArthur <gai>(Eoghan Og),<eng> John MacArthur, Malcolm MacArthur (Moss), and John Campbell. Alasdair Mor Macdonald was also on board.

There was <gai>Bata Fhearchair.<eng> Crew: Farquhar Macdonald, James Brown, Archibald Brown, Archibald Maclean <gai>(am Port),<eng> John Macphail, and Archibald Maclean <gai>(an Ciobair).<eng> There was Donald Campbell’s boat in which were <gai>Clann Dhomh’uill Ghriasaiche.<eng> These latterly emigrated to Canada. There was <gai>Bata ’Mharsanta<eng> in which was am Marsant himself with his three sons. There was also Donald Maclean’s boat <gai>(Domh’ull Cheann-na-Creige).<eng> Crew: Donald Maclean, Alexander Macdonald, Colin Macdonald, Neil and Hugh Kennedy <gai>(an Rudha),<eng> John Mackinnon, <gai>Sliabh.<eng> This boat’s crew were all lost. The boat itself came ashore in Coll with Donald Maclean’s body in it. He evidently died of exposure. The sixth boat, and the last of which we have record, was Malcolm Macdonald’s. Its crew consisted of Macdonald himself and his sons, Archibald and Hector. They were picked up by Fearchair’s boat. Of the crew of the first boat, Malcolm MacArthur and John Campbell were washed overboard and drowned. In the second boat, Archibald Maclean (an Ciobair) died from exposure. This boat was driven to Islay where

[TD 126]

the rest of the crew, including those of Malcolm Macdonald’s boat, landed safely. Bata Dhomh’uill Bhain also made Islay, having lost, as already mentioned, two men. She was also stripped of two oars, mast, and sail.

These notes were preserved in a book of Hugh Kennedy’s <gai>(Eoghan Og).<eng>

It is regrettable that only a fragment of the poem, composed by Alasdair Mor Macdonald on the occasion, is procurable.<gai>


ORAN AN FHUADAICH.

Tha mi fo churam, fo mhoran curaim,
Tha mi fo churam, do’n ghrunnd gu’n teid sinn.

Tha fir is maighdeannan taobh Beinn Hoighnis,
’S cha chulaidh aoibhneis a bhi ga’n eisdeachd.

. . . . . . . .

Ghabh i uisge air an t-sliasaid,
A thug a’ ghrian dhinn is trian d’ar leirsinn.

Suil ga’n d’ thug mi air mo chulthaobh,
Bha fear na stiurach ’s a’ ghrunnd gun eirigh.

. . . . . . . .

Dh’ aindeoin uisge is doinionn side,
Gu’n d’ fhuair sinn Ile; ’s e Criosd rinn feum dhuinn.


COGADH A’ CHRIMEA.

Buaidh le Breatunn ’s an Fhraing!
Sgrios air Russia thall!
Gun iadsan do’n t-soisgeul a geilleadh,
Gu’n teid an ratreut orr’ o’n champ.

[TD 127]

Tha Turcaich is Albannaich ’s Eireannaich
Aig eirigh le cheile ’san am;
Sud na saighdearan gleusda
Nach gabh an ratreut leis a’ ghleann;
Nuair rainig iad mullach na beinne
Cha d’ thug iad an teine gun chall,
’S bha Impire Russia duilich
Nuair fhuair e’n sgeul dhubhach o’n champ.

Gu’n deach air a chuideach ratreut,
Do Sebastapol ghabh iad nan leum;
’S mu’n d’ fhuair iad a steach air na dorsan,
Bha cuid dhiu gun phlosg air an fheur.

Na Gaidheil a bhuannaich an t-urram
Nuair fhuair iad am mullach roimh chach;
Bha Frangaich mar iolairean guineach;
Cha tilleadh iad buille roimh namh;
Nuair rinn iad an culairean rioghail
Ri crannaibh a dhireadh an aird,
Bha Russianich ’s cuid dhiu nan sineadh,
Na ciadan ’s na miltean air blar.

Na ceatharnaich fhoghainteach, threun,
Chuir air an naimhdean ratreut;
Na ceannardan innleachdach, calma
Nach till ri cath gailbheach fo’n ghrein.

Cha dean mi fhagail air di-chuimh’
An ursann-chatha dh’ fhag Ile ’am dhuan,
An Caimbeulach smearail nach striochdadh
Air muir no air tir leis an fhuachd;
Cha robh e ro-mhilis do’n Impir’
Nuair chaidh e gu h-innleachdach suas
Dh’ ionnsuidh nan dideanan breige
Rinn tuiteam is geilleadh roimh ’shluagh.

[TD 128]

Gu’n robh e mar sheobhag ’s an speur
Feadh ealtainn ga’n sgapadh bho cheil!
’Gearradh nan ceann dhiu gu smearail.
Le spionnadh a ghairdeanan treun.

Bhuannaich e onair do Alba,
Nuair chaidh e thar fairge le dhaoin’,
’Na cheannard nan saghdearan Gaidhealach,
’S e dileas do’n Bhan-righ maraon:
Ged leanainn a sios air an dan
Gus an tigeadh am bas ’am shean aois,
Chan innsinn a ghaisge ’s na blaraibh;
’S e grain e ’shiol Adhaimh nach claon.

Mar thuiltean a ruith leis a’ ghleann,
Gu’n do theich iad a mach as a’ champ
Nuair dh’aithnich iad eideadh nan Gaidheal,
Is saighead a’ bhais os an cionn.

Mar gum faiceadh tu cu dol ri caoraich
Bho chiobair ri aodann nam beann,
Gu’n ghabh iad an teicheadh ’s an sgaoileadh
Roimh theine nan laoch nach robh fann.
Cha soradh iad dol anns a’ chaonnaig
Nuair fhuair iad an glaodh bho’n chomannd;
’S nuair rainig iad broilleach na namhaid,
Bu roinneach geur-stailinn an lann.

Dol air an aghaidh a sath’
Troimh’n cridhe; ga’n leagail gu lar;
Is mar shneachd am fianuis na greine,
Gu’n leagh iad an creuchdan gu bas.

[TD 129]

An sgeul sin thainig do Alba,
Gu’n robh i gle ghailbheach ri luaidh;
Bha mathraichean, peathraichean, ’s braithrean,
Is cuid dhiu gun chaileachd ’s an uair,
O’n is lionmhor ceatharnach treun ’chaidh
A charadh gun eideadh ’s an uaigh;
Ach bheir iad a mach a’ bhuaidh-larach
Mu’n till iad gun dail thar a’ chuain.

Mar bheithirean guineach a’ bhais,
Le gath puinsein is driuchd air a bharr,
Gu’n deach na fir ghleusda ’nan uidheam
Mu’n d’rainig iad mullach Alma.

Nach cluinn sibh uaislean na Gaidhealtachd;
Nach eisd sibh an dan so le muirn;
’S ann duibhse bu choir a bhith tairnte
Ri broilleach na namhaid air tus;
Tha ur cuibhrionn’s a’ bheatha so priseil
Seach saighdearan dileas gu turn
’Tha cathachadh onair na rioghachd
’S a cumail an righ air a’ chrun.

Nach builich sibh cuid de ur treud
A chumail nan laoch ann am freumh;
’S na fanadh an reothadh bho’n cnamhan
Gu brath chan fhannaicheadh eud.

Ach sibhs’, a luchd-teagaisg na firinn,
Nach urnuigh sibh Criosd gu luath:
Is Esan an ceannard ro-dhileas
’S an fhasach nach diobair a shluagh;
A mhuinntir tha sas anns na digean,
Nach tog sibh ur n-inntinn a suas;
Leubhaibh gu grad anns a’ Bhiobull,
Gu’n deach Pharaoh chur sios ’s a’ Mhuir Ruaidh.

[TD 130]

Sud mar a thachras gun dail
Do’n fhiath-bheathach ’tha cogadh an drasd;
Ge fad is gu’n toir e an oidheirp,
Tuitidh e ’s aghaidh ri lar.

An naigheachd a leubhadh ’an Albainn
Cha chualas ga seanachas ri’r linn;
Luchd-aoraidh do iodhalan airgid
Ga’n leagadh gu talmhainn a sios;
An tur sin a thog iad mar ailbhinn,
A shaoil iad ’bhi calma g’ an dion,
Bho’n leagadh an steidh air a’ ghainneamh,
Gu’n thuit a chuid bhallachan sios.

Bho’n chriochnaich mi buileach an dan,
Mo ghuidhe is m’ urnuigh gach la
Sgiath-dion sin fo’n gabh iad am fasgadh
’Bhi aca fo bhratach an Aigh.

[TD 131]

DEOCH SLAINTE NAN GILLEAN.

<eng>THIS song was composed by the carpenter on board the China clipper “Taeping,” of which Captain Donald Mackinnon, <gai>Domhnull Mac Neaill ’ic Dhomhnuill Ruaidh,<eng> Heanish, Tiree, was in command on the three notable voyages. The first of these was in 1864, when he set up the record for the fastest voyage between Foo-chow-foo and London. This he accomplished in 88 days. That record, we believe, still stands. His ship, however, was not the first home that year, as he had the misfortune to meet with a typhoon in the China seas that nearly sent ship and crew to the bottom, and he had to have extensive repairs done to the gallant ship at Hong Kong. The following year, 1865, Captain Mackinnon again beat all comers. This voyage occupied 102 days. The year 1866 witnessed what might be called a national event, in the memorable race between the China tea clippers for a prize of £100. A remarkable coincidence saw seven of the tea-vessels crossing the bar of Foo-chow-foo practically together. But it soon developed into a close contest between the two Clyde-built ships, the Ariel and the Taeping, and commanded by two Scotsmen, Captains Keay and Mackinnon. For weeks and weeks they had lost sight of one another, until, as the song tells us, the Taeping outsailed them in a group when crossing the Line. Once more they lost sight of each other, and not till they were sailing up the English Channel did Keay espy a sail on the horizon that instinct told him was the Taeping. So close were the two ships together at Gravesend that it was touch and go

[TD 132]

that Keay, having the weather of Mackinnon, got the first pilot and first tug. Mackinnon, according to Lubbock (whom we cannot exculpate from partiality for Keay), got the faster tug. Or, was it not that the Taeping, being of shallower draft, was a lighter tow than her rival? The tide was making, but the Ariel could not get into her dock, though lower down the river than that of her rival. The result was that the Taeping was moored 20 minutes before the Ariel; and the prize went to worthy Mackinnon. His was a gentlemanly act, and characteristic of him, when he handed over the half of his award to Captain Keay. It is generally agreed among mariners of the time that, while the better ship lost, the better skipper won. On the very next voyage out Captain Mackinnon succumbed to the effects of the privations he suffered during the great and memorable race.<gai>

Deoch slainte nan gillean a b’aill leam a thilleadh;
Mo chaileachd air mhire ga sireadh ’s an am!
Cha b’e run a bhi ’poit a dh’ fhag sunndach ’ga h-ol mi,
Ach cliu nam fear oga nach soradh an dram.

Gu’n gabh sinn an t-oran a rinneadh do Dhomhnull
Bho’n tha e cho foghluimt’ air seoladh nan long:
Bho’n fhuair e an t-urram eadar China is Lunnainn
Gur fearr leam na m’uile gu’n bhuithinn e’n geall.

Bha’n Ariel bhoidheach g’ar fiachainn aig seoladh—
Gur h-i a bu choir a bhi comhl’ ruinn ’s an am’;
’S le mheud ’s fhuair thu dh’ fhoghlum an toiseach do toisich,
Gu’n bheat thu iad comhla ’n am crosadh na Line.

[TD 133]

’S i ’ghearradh an fhairge mar shiosar air caimrig,
Is Chinaman mailidheach ’na dhealbh air a sroin;
’S i thairngeadh an t-surdag air bharr nan tonn dubh-ghorm,
Mar fhiadh anns a’ bhuireadh air chul nam beann mor.

Nuair thogadh tu ’h-aodach am barr a cruinn chaola,
’S i ’shnamhadh gu h-aotrom mar fhaoileag nan tonn;
Gaoth-tuath ’s i na frasan mar luaidhe g’a sadadh,
Is fuaim aig a darach ’n am sgapadh nan tonn.

Tha na Sasunnaich tursach, ’s na Goill chan eil sunnd orr’
O’n choisinn thu’n cliu so do dhuthaich nam beann;
Le’d sgoilearachd Bheurla, ’s tu ’d sheoladair gleusda,
Gheibh a’ ghaoth fo ’cuid bhreidean ’n am reubadh nan tonn.

Gur mis’ th’ air mo leireadh ’s a mhaduinn ’s mi ’g eirigh;
An driuchd air mo leine ’s mi eisleanach fann;
’An China na dunach ga m’ lot leis a’ chuileig;
Gu’m b’fhearr a bhi ’m Muile fo dhubhar nam beann.

[TD 134]

DUNCAN MACKINNON (VAUL).

Do Sheumas Mac ’Ille-Sheathanaich, Bard Loch-nan-Eala, ann an eiric an orain thaireil a rinn e do’n Treas Reiseamaid Earraghaidhealach.

Gur boidheach dearrsach am pairtidh Leathanach,
Nuair theid iad comhla ’s an Oban Lathurnach;
Nuair ni an Coirneal an cur an ordugh
Chan eil fo Dheorsa na’s boidhch’ a dh’amhairceas.

Mo run na fiurain tha lughor, ealanta;
Bu mheasail, cliuteach ’s gach cuis na feara sibh;
Le’r crios, le’r puidse, le’r musg, le’r fudar;
’S gach ball cho sguirte ’s nach faighte mearachd dhiu.

B’ iad sin na saighdearan! ’s aoibheil ’n sealladh th’ orr’,
’S iad tilgeadh soillse mar bhoillsgeadh dealanaich;
An am dol cruinn dhuibh ’s a’ phairce ghrinn ud,
Bhiodh piob a seinn duibh ga’r toirt o’n bhaile mach.

’N am dol gu geard gu’n toir cach an aire dhuibh,
Le’r brogan arda gu h-aluinn lainnireach;
Gur tric bha oganach dhibh le ordugh
An taic a’ Choirneil, ’s bu mhath an airidh e.

Gur fad ’am thamh mi gun dan a labhairt air
A’ chreutair ghrannda so chuir oirnn aineadas;
Rinn e ar caineadh gun aobhar dhasan;
Na’m biodh tu lamh rium gu’n gearr-t’ an teang asad.

[TD 135]

Tha thu, a shiochair, mar mhialchu acarach
Air feadh na tire a dh’fhiach de thachras riut;
Gu’n d’innseadh dhomhsa do ghnaths bho d’oige;
Cha bhiodh an cot’ ach ’na shroicean lachdunn ort.

Ge math do mhaighstir gur nar ri aithris air
’Bhi gleidheadh cu air a dhun cho sgaiteach riut,
Gu criomadh chnamhan, ’s gu gearradh shailtean—
B’e sin do ghnaths anns gach aite ’n tachradh tu.

Gu’n gleidh e thu, ’s b’e do chiuird, o’n ’s tapaidh thu,
’Bhi glanadh thruinnseirean, ni bu taitneach leat;
Do shron air sgliabadh aig imleach mhiasan;
Tha creis mu d’ bhial dhiu, ’s rinn d’ fhiasag malcadh leath.

Bu tric a bha thu le d’ mhalaid craicinn ort,
Ri trusadh eorna, is cleocan tarsuing ort;
Chan fhaicte brogan a dion do spogan;
B’e gnaths do sheorsa ’bhi daonnan cas-ruisgte.

A nis o’n ’s plaigh thu, ’s nach bard ach aithlis thu,
Gu’n sguir mi dh’inns’ ort, ’s cha b’ fhiach dhomh teannadh ris:
’N ad’ mhasladh tha thu do mhuinntir d’ aite,
A bheisd gun naire le d’ chaineadh ascaoineach.

[TD 136]

AN T-OLLAMH MOR, MOR.

<eng>THERE is no doubt at all that the late Rev. John Gregorson Campbell, minister of Tiree, was the author of the following humorous song. His neighbour, Macleod of the Free Church, not only undertook the spiritual care of his flock, but also pretended to much skill in attending to their physical ailments, with disastrous results to a good few, and eventually to his own reputation. At the time of composing this song he advised his people to sell all the eggs they had and give the proceeds to the church. They were also enjoined to give up tea, tobacco, &c., for the same laudable cause. The composition is dated, Tiree, November, 1879.<gai>

A Mhoire, is mis’ tha fo mhulad,
’S ann a chaill mi na bh’annam de chli:
Marbhaisg air ollamh na dubhaich
Nach ceadaich dhomh cupan de’n tea;
Leigh’seadh i’m pian ann am mhaodal,
’S an soirbheas ’am chaolain ’na mhill:
Ged dh’fhoghlum esan mor oilean,
Gu’m fag e ar goileachan tinn.

Am faca tu’n t-ollamh mor, mor,
A thainig g’ar leigheas a Leodhas
O dhrongaireachd, tea, is tombaca?
’S a righ gur h-e’n gaisgeach MacLeoid!

[TD 137]

Gach ni chuireadh neart annam choluinn—
Tea, siucar, is coffee, is dram,
A shabhaladh maoin ’dhol ’san ladar
Cha leig e aon bhlasad dhiubh ’m cheann.
Obh, obh, ciamar a shluigeas mi’n t-aran
Gun eanaraich, gun bhainne, gun ham?
Gheibh na coimhearsnaich la eigin tachdte
Mi-fhin is Lachainn ’s a’ chlann.

Tha mi ’faicinn; ’s e riaghladh an t-sagairt
A ghabh e air mnathan na tir’;
B’e thus’ agus mis’ an da dhallag,
A Lachainn, nuair thraisg sinn o thea.
Anna bheag, cuir an kettle air teine;
O eudail, ach starum mo chinn!
Ruith, Iain, faigh cathair do d’ athair;
Cha bhi sinn na’s fhaide gun tea.

Shaoil e gu’m biodh e na Phapa
A marcachd air talamh Thirith’,
Gu’n riaghladh e’n sporan ’san gluasad,
’S aig ainm gu’m biodh buaidh anns gach tir.
Nach esan a nochd bhi gun eanchainn
Nuair chaidh e air iomrall cho claon?
’S ann dh’fheumadh e gliocas na nathrach
Mu’n seasadh e ’chasan ri ’taobh.

Mar is lugha th’aig duine de thuigse
Air tuigse ’s ann is lugha ’chi feum;
’S e fuaim soithich fhalaimh is airde;
’S i’n asal is airde ’ni beuc.
Ged nigheadh tu ’mhuc theid i’n lathaich;
’S e’n dall air an t-sraid is aird’ ceum;
’S am fear a chi smuirnein ’am shuil-sa
Tha sail anns an t-suil aige fein.

[TD 138]

Dh’aindeoin gach ollamh air thalamh
’S i luibh tha ro-ghasd’ tha ’san tea;
Bha mo cheann re na seachdainn gu sgaradh;
Nis dhannsainn mar chaileag ’san tir.
Mealladh leis tuilleadh cha ghabh mi;
Cha traisg mi, bi’m fallain no tinn,
Air iarrtas luchd chotaichean molach
Le’n coimh-dheas an Soisgeul no tea.

Biodh agads’ deadh mhisneach, a Mhairi,
Sgil fhuaradh, a ghraidh aige fein;
Cum thusa blaths ris na cearcan,
’S bidh da ubh san lath’ aig gach te.
Bi ealamh, dean nid dhaibh ’san chlosaid;
Cur brig fopa de fhosradh an treud;
’S ma’s fheairrd an t-seann fheadhainn fallas,
Thoir sals dhaibh is faradh dhaibh fhein.

Le uibhean ged lionadh na tighean,
Cha togadh e’n sac th’air mo chridh’,
’S mo ghun lurach, ur, anns an fhasan
Nach faigh mi ’chur latha mu m’ dhruim;
’N e plaide no clo ’s e gun dath air
An sgeadach is taitneach le mnaoi?
’S tha thu fhein gun tombaca, a Lachainn:
Tha seachdainn o’n bhlaiseadh leat tea.

’S e m’eagal gu’n dhealaich do chiall riut;
Gabh comhairle rianail uam fhein:
Leubh thu gur freumh uilc tha ’san airgiod,
’S tha’n t-ollamh so ’sealg air a cheum.
Leis an sgil ’thug e dhuit ann na shearmon
Air cearcan gu dearbh ni thu feum;
Dean deas, rach g’a eisdeachd Di-domhnuich,
Is leth-gini ’d phoc ’dheanadh reit’.

[TD 139]

Thig Seumas beag Ruaig ’s fiamh gair’ air,
Le ’bhoineid g’a caradh ri d’ shroin;
Thoir thusa gliog math air an urlar
’N am tilgidh a’ chuinidh o d’ dhorn.
Ged chrochadh e cailleach gach sabaid
Gheibh thusa do shathachd tea ol;
’S mu d’ chrosdachd, mhionnan is bhriagan,
Chan fhosgail e ’bhial riut ri d’ bheo.


ORAN A’ GHUNNA.

E horo mo ghunnachan
Gur mor a thug mi speis dhuit;
Nuair dh’fhalbhainn feadh nam munaidhean
Gu’n cuireadh e gach mulad dhiom;
’S gur sunndach mi a h-uile la
O’n chaidh a cur gu feum leam.

An gunna fhuair mi iasad dhith,
B’e’n diuthail i bhi diomhanach;
Gur cuimseach, cinnteach, ciatach i
Gu ianach feadh nan sleibhtean.

Gur mise ghabh an curam dhith;
Nigh mi agus sgur mi i;
’S thug mi nial na suithe dhith,
’S chaidh uileadh ri ’cuid ghleusan.

Chaidh fudar cleibh is cluaise innt’,
Chaidh lan a beil de luaidhe innt’,
’S nuair fhuair mi air mo ghualainn i
Bu luaineach bha mo cheuman.

[TD 140]

Dh’fhiach mi ’n Druim a’ Bhordain i;
Ri feadagan gu’n d’ sheol mi i;
Bha dithis marbh gun deo annta,
Is fras a beoil fo’n sgeithich.

Thog mi leam do Chornaig i,
An t-aite ’n robh mi eolach ann;
’S gur tric bha lacha leointe leath’,
’S a bha na geoidh fo chreuchdan.

Aig eilean sin an Dudaire
Is tric a chuir mi smuid aisde;
MacTalla ’s tric a dhuisg mi leath’
’S na creagan cul na ceardaich.

Chaidh mi leath’ do’n Bhriolcanaich,
’S gur iomadh ian chaidh spilgean ann;
’S gu’n rinn i euchdan iomraiteach
Mu thimchioll Bhaile-Pheutrais.

Loisg mi ’m bun a’ Chlachain leath’
Air comhlan de na lachaichean;
’S a’ chuid nach robh ’nan spaidein dhiubh
Rinn cabhag gu ra-treuta.

Shiubhail mi gach aite leath’,
’S an Canradh Maol gu’n rainig mi;
Is sgriob ’an Garadh-Phail bha mi,
Is braigh na croit aig Tearlach.

Shiubhail mi an lointean leath’,
Na cladaichean ’s na mointichean;
’S na h-uile ian ri ’n seolainn i
Cha b’ fhada beo na dheigh e.

[TD 141]

Nuair chluinneadh iad a h-urchairean
Bhiodh gach ian is iomagain air;
Bhiodh feadagan is guilbearnaich
Is gurracagan ’nan eigin.

Is iomadh gearr a mharbh i dhomh,
Is gudaboc fhuair searbhag dhith,
Nuair bhithinnsa aig sealgaireachd,
’S a dararaich as an deighinn.

Is shiubhlainn feadh na liana leath’
Ged bhiodh na frasan fiathaich ann,
’S mo bhrog cur sgideal siar aisde,
’S an lub nach b’ fhiach a dhreunadh.

Dh’eirinn anns a’ ghlomanaich,
Is dh’fhalbhainn feadh nam mointichean,
Is thillinn mu thrath neoin leatha
Le eallach mor de dh’eunlaith.

’S ann fhuair mi leath’ na h-eallaichean
De shithionn bhar nam monaidhean;
Nam molainn i mar thoilleadh i,
’S e sgoilearachd a dh’fheumainn.

. . . . . . . .

Ged mharbhadh tu na ficheadan
De dhruideachan ’s de dhrilleachain,
Bu mhor am beud gu’m milleadh tu
Am Bigean ’tha air Earnal.

[TD 142]

JOHN MACLEAN, BALEMARTIN.

<eng>COLONEL CAMPBELL was factor for the Duke of Argyll, in Tiree, probably in the time of John Maclean’s boyhood <gai>(Iain Mac Ailein).<eng> It is an older bard, Archibald Macphail, Baile-phuill, that sings and laments his two stalwart soldier sons who fell in the Peninsular War. He also lauds the worth of Colin MacNiven of Greenhill, whose daughter, Julian, became the wife of Dr. Noble in Cape Breton, and was the subject of John Maclean’s most beautiful elegy. Macphail died about 1830.

Coming back to Colonel Campbell, we find that in coming to Tiree he brought with him from Mull <gai>Eachann Ruadh Mac ’Illeathain<eng> (Hector Maclean) who served as his ground officer. His great grandson, Neil, married Christina, daughter of Duncan Ban Mackinnon of Garadh Shoiribidh. This couple were the parents of John Maclean, <gai>Bard Bhaile-Mhartuinn (Iain Mac Neaill ’ic Iain ’ic Iain ’ic Eachainn Ruaidh).<eng> Like Robert Burns, John was no great agriculturist, but he was a delightful poet. He was well-versed in the history of his country, and of the Highlands in particular. He was an unequalled wit, and often is brimming over with mirth already inwardly relished to the full. Even his sarcasm is so tempered that it is hard to take offence at his sallies. If Iain Mac Ailein had been poet-laureate of Tiree, Iain Mac Neaill would have been a worthy successor.

John Maclean was in his prime during the stirring times of the Crofter Agitation of 1886, on account of which it was thought necessary to send armed forces to quell the rebels (sic) of Tiree and Skye.

[TD 143]

Like all the poets who have rushed to the support of liberty, he immediately stirred up the martial spirit of his fellow-islanders, and despising the consequences, feared not to speak of Dukes and Factors and servile satellites, in the scorching terms of satire and lampoon. The liberation and fair-play that followed the passing of the Crofters’ Act deprived the bard of a fruitful theme. After this he seems to have given his talents a rest, his irrepressible humour a by-pass. These may have been dormant for a while, but by no means decayed, as we can realise when we read the incomparable <gai>“Niall Mac Dhonnachaidh Bhain.”<eng>

CALUM BEAG was the subject of innumerable comic ditties by John Maclean, the Balemartin Bard. Calum was a clever little boatman, and the Bard placed him in all kinds of novel situations, as fancy prompted him. Trips to Glasgow and the Clyde by the intrepid mariner were favourite topics. “A Chaluim Bhig, a Chaluim Bhig” is a ballad of surpassing merit. For inoffensive humour and poetic talent the Calum Beag series are all outstanding.<gai>


“CALUM BEAG.”

A Chaluim Bhig, a Chaluim Bhig, a Chaluim ’s tu fo churam;
’S e thigeadh dhuit bhi ’d’earalas is d’air thoirt air an iubhraich:
B’e sud an turus carraideach na’n cailleadh tu do chursa;
’S cha b’uilear do’n dubh-lunndaich na siuil a bhi lan.

[TD 144]

Nuair dh’eirich thu ’s a’ mhaduinn anns a’ chamhanaich bha fiath ann;
’Dol seachad Port-an-tobair bha thu togarrach g’a fiachainn;
Bu chinnteach bha mise dheth gu’m bitheadh tu ’s na liadhan,
Mu’n fuaradh i’n Liathanaich bial-thaobh Loch Lathaich.

Nuair rainig thu Bun-easain anns an fheasgar ghabh thu’n daorach;
Cha b’e sud a b’aithreach leat, ach gu’n rinn thu caonnag;
Chaidil thu do leor anns a’ chro bh’aig Nic-mhusaich;
’S e’n t-snithe dhol a’d’ shuilean a dhuisg thu cho trath.

Aig Sotha Chinn-I chuir thu rith’ anns a’ chors’ e;
A tharruing air Caol-Ile, ’thoirt sgriob bhar a h-eolais;
Bha ’cainibe ’s a canabhas a snagarsaich le doilich;
Is b’aithreach leat ’na d’oige nach d’ fhoghlum thu snamh.

Bu choimh-dheas leat an crann a bhi cam no bhi direach,
Nuair thogadh i ri marannan, ’s a theannaicheadh am breeze rith’:
Bha ’ullagan a buiridh air uileadh gu finealt,
E lubadh ’s a direadh, is diosgan ’n a bharr.

’S i dhireadh ris gach fiar-bhruthach liath ’s i ri saothair,
Nuair thog-te a siuil bhoidheach ’an comhail na gaoithe;
Bho ’guallann gu ’sliasaid bha ’cliathach a’ glaodhaich,
’S i ’cur na coire daonnan air taobh Mhic-Iain-Bhain.

[TD 145]

Cha b’ioghnadh i bhi caranta air bharraibh nan tonn uaine;
Bha fiodhaidh math ’s na saithean aic’, is darach anns an ruadh-bhord;
Bha tairnean air an sparradh ann ga’n teannachadh le cruaidh-ord;
Is rogha ’n iarainn Shuainich bho ’guallann gu ’sail.

Sin nuair labhair Calum, “Tha rud eil’ air tigh’nn ’nam’ inntinn;
“Seachnaidh sinn a’ Mhaoil; tha i daonnan cho mi-mhodh’l;
“Ach tilleadh agus lubadh gu Diura ’s e ni sinn;
“Is gabhaidh sinn an Crionan ’s ceann shios a’ Chanail.”

Nuair rainig thu Airdriseig bha na h-igheanan ’an toir ort;
Chum iad ann a’d’ chabhaig thu toirt caithream dhaibh air orain;
Do ghillean ’s iad air bhuidealaich ’an cuideachd Mhic-an-Toisich;
Is chaidh thu thar na corach ag ol ’s a’ Charn-bhan.

Dol seachad na Caoil Bhotach cha mhor nach deach d’fhuadach;
A taghal anns gach acarsaid ’s an tacharadh riut gruagach,
A sugradh ’s a beadradh ’s gach baile beag mu’n cuairt dhiot;
’S nuair rainig tu Cluaidh thug thu nuas na siuil ard.

[TD 146]

Nuair rainig tu Glaschu cha b’aineolach mu’n doigh thu;
Bha nionagan a’ bhaile sin a togar tigh’nn a’d’ chomhail;
Cha b’ioghnadh leam idir ged a thigeadh dhuit ’bhi sporsail;
’S a liuthad caileag bhoidheach tha ’g ol do dheoch-slaint’.

B’e sud a’ chaileag chuireideach nuair thug i leatha dh’ol thu,
’S a dhannsadh gu lughmhor air urla ’bha comhnard;
Ach char i thu ’s an doilleireachd le boile Mhic-an-Toisich,
Nuair thug i thu do’n t-seomar bha stoiridh fo lar.

’S i mhire-chath a b’aithreach leat; ’s beag earalais a dhearbh thu;
Bha air’ aic’ air do phoca le seoltaichead chealgach;
Ach chuimhnich thu ’s a’ mhionaid air d’fhear cinnich Domhull Sealgair,
Mar thachair ann an dearmad a’ chearbaiche dha.

Sin smaointich thu nach fanadh tu ’s a’ bhaile ’n robh na biasdan,
Le’n upraid ’s le’n uileartaich a chuireadh as do chiall thu;
Cha b’ionann leat bhi seoladh air corsa na h-iarmailt,
A dol do’n eilean shiar leath’ o bhial-thaobh Loch Lath’ch.

[TD 147]

Nuair thog thu na siuil bhadanach ri barraibh a cruinn chaola,
Bh canabhas a crathadh oirr’ ’s a slaiseadh anns a’ ’ghaoith;
Is chruinnich na bha’n Glaschu de bhlaigeartan air daoraich,
A tional air gach taobh ’s iad ag glaodhaich hosath.

Do ghunnachan nach diultadh a smuideadh air thuairmeas,
Bha Cluaidh ’s i a slugadh na bha thurraidean mu ’bruachan;
Dun-Breatann ’s a chuid bhatairidh, cha robh iad leat ach suarach;
MacTalla ’s e ri fuaim, ’s ann ri fuathas an la.

Mar fhiadh anns a’ bhuireadh air chul nam beann fuara
A direadh ri uchd garbhlaich ’s an sealgair g’a ruagadh,
Bha ise ’s siubhal sith aic’ is sinteagan uallach,
A gearradh nan tonn uaine ’s i ’fuaradh air cach.

Thuirt Donnachadh ’s e labhairt, “Gur h-e carraichead an t-saoghail
Chuir mise ’thigh’nn air allaban ga m’ dhalladh leis an daoraich;
Fiach an gabh thu’n t-ath-ghoirid, ’s leig dhachaidh troimh na caoil i,
’S gu’n seinneamaid ceol aotrom aig taobh a’ Chanail.”

“Nach cuimhne leat na caileagan ’s an oidhch’ a ghabh thu’n daorach?
Gur buidheach mi do’n h-uile fear is lugha ni de’n taorsainn;
Bha thusa ’m brath na foille dhomh, ’s b’e sud do choire daonnan;
’S gur fearr leam a’ Mhaoil na gu’n taobh mi’n Carn-ban.”

[TD 148]

“A Dhonnachaidh, ged ’s soirbh thu, tha colg ort nach saoilinn,
Nuair sheideas a’ ghaoth ’n iar-dheas gu fiathaich na d’aodann
Chan ioghnadh leam fhein ged a sheideadh tu caonnag,
’S gu bheil do chuid de’n t-saoghal ri taobh a’ mhuir-lain.”

Dol seachad air Creag Ealasaid a’ ghealach cha robh boillsgeadh;
Bha uisge mor is dealanach fo stuc nam beannan oillteil;
An sin ’s ann a thuirt Caluman’ “Gu’m b’ fhearr a bhi ’m Beinn-Hoighnis,
Ged bhithinn ann an Goinneag le m’ chloinn dol do’n traigh.”

Nuair fhuair thu air an fharsuinneachd chan fhanadh tu a Ile;
Cha taobhadh tu Campbeltown no baile ’bha ’n Ceann-tire;
Na maraichean bha cabhagach a tharruing dhachaidh direach,
Gu eachdraidh a sgriobhadh air inntinn nam bard.

Nuair thainig sruth is soirbheas bha colg orr’ le cheile;
Bha’n fhairge na plumanaich ’s na mullain gheal aig eirigh;
Ach dh’aithnich Iain MacLucais gur tu bh’as do leine
’An eirigh na greine ’am bay Eilein Bhain.

[TD 149]

B’onagarra ’torman le foirm nach robh suarach
Air thonnan glasa cair-gheal ’s am barr greannach gruamach;
On fhadh na fairge le garbh dhosan uaine
Ga shadadh oirr’ o’n fhuaradh, mu’n d’ bhuannaich i’n traigh.

Gu moch an la’r na mhaireach bha’m bata na h-eideadh,
Lan moine mar b’abhaist fo bhraigh Puirt a’ Ghreumaich;
B’fhadalach do thurus leat a tigh’nn troimh bhuinne Reilinn,
’S Iain Mor ’s e ’na eigin leis fhein ’cur a’ Mhairt.

Bha Port-an-tobair carraideach o’n chairich Sgeir nan Gruagan,
’S a thuit an ceithe ’n uine bha’n iubhrach air chuantan;
Ach dh’aithn’ thu do d’ ghillean iad bhi sgiobalta mu’n cuairt dhi,
’S a fagail ’s a’ bhruaich an taobh shuas de’n mhuir-lan.

MacShimoin ort mar fhar-ainm ’s MacArtuir anns an rinteal…
Taobh shiar Earraghaidheal chan nar e ri ’chluinntinn.
Thu mhuinntir Thirithe ’s an rioghachd tha fo thuinn,
’S cha leig thu Baile-Phuill as do chuimhne gu brath.


CALUM BEAG A TIR A’ MHURAIN.

Calum Beag a null an Goose-dub,
Calum Beag gu Lub-a’-Gheoidh,
Calum Beag a Tir a’ Mhurain,
Seinneam luinneag dha is ceol.

[TD 150]

’S treun nach do chaill thu do riaghailt
’S a’ bhata nach iarradh seol;
Tonnan ga leagail ’s ga togail,
Is Calum ’s a bhoineid ’n a dhorn.

Bha udalain iaruinn is cnagan
’S iad a cur nan car dhiu beo;
Asgalain ghobhlach lan uilidh;
Luidhear dubh a mhuch na neoil.

Nuair rainig thu ceann shuas na dige
Far ’m bu lionmhor bha long fo sheol,
Bha fear nam butanan sguirte
Ga d’ sheoladh null le ’mheoir.

“An tu so Chaluim ’ic Artuir?
De sin a th’agad air bord?
’S fhad o nach d’ thainig thu ’n taobh so:
’M bheil thu daonnan a’d’ ghill’ og?”

Chunna tu ioghnaidhean an t-saoghail,
Mur h-e daoine chuir ort sgleo;
Fear ’s e falbh air chuibhlean,
’S udalain fo bhuinn a bhrog.

Bha sinn uil’ a gabhail fadail
Nach robh thu tigh’nn dhachaidh oirnn;
’S bha thu latha-breith na ban-righ’nn
Air a’ Bhroomielaw ag ol.

Ann an dubhar Glaic-nan-Smiar
Chan fhaicear a’ ghrian troimh neoil;
Claisean na Ruigh-bheinn air dubhadh;
Cha chluinnear lon-dubh ri ceol.

[TD 151]

Tha’n clacharan is e fo mhulad;
Tha’n lacha ri gul air lon;
Chaidh an naosg bho fhearas-cuideachd;
’S cha chluinnear a’ chuthag ni’s mo.

Tha luchd-ceilearaidh a’ bhrugha
’S iad a cumhadh dhuit le bron!
’S tric a chual thu iad ’s a’ Cheitein,
Nuair bha sinn le cheile og.

’An Teampull Pharuig chualas farum—
Ruidhleadh, aighear, agus ceol—
Sithichean a seinn na pioba
Le toil-inntinn thu bhi beo.

Ghabh muinntir Ghoirtein-Domhnuill eagal,
’S a’ bheinn a freagairt d’an ceol:
Gu’n do dh’fhalbh iad feadh na h-oidhche
Null do Bhaile-Phuill ’nan drobh.


LAOIDH CHALUIM.

Eachdraidh Chaluim do’n bhard
Ni mi chur ann an dan beag ur:
Gun bhi creidsinn bho chach,
Ghabh e’n t-aiseag le bat’ na smuid
A shealltainn Ghlaschu mhoir
Nan turraidean corr ’s nam buth,
Ni nach fac e’n tus oig’,
’S e’n diugh na bhlath-cheo mu’n chuis.

[TD 152]

“Nuair a rainig mi tir,
Air a’ cheithe bu lionmhor neach:
Iad ri othail is strith;
Bha coltas gach ni na dhreap:
Cuid diubh a dh’aithnich mi-fhin
’S an corragan sinte mach;
Dh’fhas m’aigne cho geur
’S nach mor nach do leum mi mach.

Bha fear a coiseachd mu’n cuairt,
Gabhail beachd air an t-sluagh gu dluth—
A cumail suil air an t-sluagh,
’S coltas coimheach gle fhuar ’na ghnuis:
Bha ad de leathrach, is cot’ air
Le butain ghlan bhoidheach ur’,
’S aireamh ’an colair fo chluais,
Mar air pulaid a’ ghuail, geal sguirt’.

Sin thuirt m’aigne a clisgeadh,
“Tha thu ’labhairt mar mhisgeir, ach duisg;
“Am fac thu idir an dig
“Cham, dhoimhinn ’bu lionmhor siuil?”
Luingeas roithean nan deann,
’S inneil sgolaidh nan teann-char dluth …
’S an robh simeilear mor
’Cur duibhr’ air na neoil le ’smuid.

Bha solus gorm agus dearg
Agus geal air a dhearbhadh dluth
A broinn chrogan neo-ghann
Air bharraibh nan crann ’s gach cuil;
Air gach simeilear mor,
Air gach dorus tigh-osd’ is buth;
D’fhas m’aigne cho faoin
’S ged bhithinn air saoghal ur.

[TD 153]

’S beag a shaoileadh tu fhein
Gu’n robh ’m bail’ ud aig sith air tus;
E gun othail, gun strith,
Gus an ruigeadh tu shios Gleann-Friu;
Anns an og-mhaduinn Cheit,
Bhiodh an smeorach ’an seusdar ciuil,
Mu’n d’thainig Albainn fo chis,
’S mu’n robh againne righ ach Fionn.

A thir a’ mhurain mo ghraidh,
’S cian o’n a dh’fhag mi thu;
Innsidh mise dhuit sgeul,
’S chan eil agads’ ach eisd gu ciuin;
’S ann a chleachd mi riamh
Far am faicinn am fiar fo’n driuchd,
Shuas aig bun Glaic-nan-Smiar,
’G eisdeachd conaltradh ian fo’n stuc.”


UIDHEAMACHADH LUINGE CHLOINN ARTUIR.

Uidheamachadh luing Chloinn Artuir,
Maille ri brosnachadh-fairge;
An long a chaidh bhar a bac-stuic
Latha na Feill Paruig.
Cuid againn bha air na sogain
Air a tailleamh—
Bidean, Gilleasbuig Mac Lachainn,
Agus Magan.
Ar leam gu’r ro-mhath ’n criu iad
Ann am bata.
Dh’ fhag iad Sgeir nan Gruagan
Maduinn fhlathail, aoibheil,
Gu neo-ghruamach;
Fiath nan ian bhar aodann Chorra-ghlinn
Seachad Hoighnis.

[TD 154]

Sheall an sgiobair thar a ghualainn:
Chunnaic e fadadh-cruaidh fo bhun na greine:
Ghlaodh e ri Gilleasbuig Mac Lachainn,
Bho’n ’s e bu mheat,
“Nuas an topsail, ’s bi aig rif.”
Dh’ eirich Domh’ull Mac Neaill Ruaidh,
O’n ’s e bu philot.
’S thuirt e, “Ma thig i o’n iar no’n iar-dheas
Oirnn le stroighlich,
Leigidh sinn a dh’ ionns’ nan Suacan i
Feadh na h-oidhche;
’S mur an dian i Sogha fhuaradh,
Gheibh i toilleart.

Dh’ eirich Niall Diurach mar oganach,
’S nuair chunnaic e an criu, gu’n robh rothag air;
A tighinn le sunnd air bharraibh nan sugh
Shaoil e gu’m b’e triuir de na roin a bh’ann.

Muinntir Rudhaig a tighinn nan dusain
Air sodan na cugainn a bh’ air bun
Traigh Chrionaig;
Gearradh is fuil orra,
Faob air am mullach,
Le cabhag nach b’urrainn am
Bruthach a dhireadh:
Tuagh am fear aca
’Ruigheachd a’ chladaich;
Ach b’fhada bho’n tanalach
Calum Mac Shimoin.

Ghabhadh i lan-cuil far am b’eolach i;
Rachadh i ’Loch Lathaich, ge ceothar e;
’S anns a’ Gharadh Chrich ’chaidh thu leath’ air tir;
B’fhoghainteach a lion thu de mhoine i.

[TD 155]

Molam-sa mo Chalum Beag oirre
A dhianadh stiuradh mean oirre,
Air bharraibh nan tonn gabhaidh;
Gu cronach, greannach, groganach,
Le toiseach ’bu ghlan faobhar;
’S nam faigheadh i mar dh’fheumadh i,
Cha chuireadh Cuan na h-Eireann oirr’;
Rainig i Maol Eideagain
Aig da-uair-dheug Di-domhnuich.

Bu duilich troimh Chaol Ile dhuibh
Am pilot a bhi dhith oirbh;
Sibh ’glaodhaich ris na ciobairean
’S an tir ’s nach robh sibh eolach;
Gu beothail, sunndach, togarrach,
Cha chuireadh muir no monadh oirr’;
’S tha i ’m Port an Tobair
Le luchd connaidh air a h-eolas.


BREACAN MAIRI UISDEIN.

<eng>THIS famous tartan was designed by Mrs. MacLaren, Balemartin, who was the daughter of Uisdean or Hugh MacDonald. It was woven by Mrs. Hector MacLean, Cornaigbeg. The component colours were black, white and scarlet, <gai>“Dubh, is geal, is sgarlaid”<eng>—not <gai>“Gorm is geal, is sgarlaid,”<eng> as in Mary Macpherson, the Skye bardess’ song of subsequent date. The Tiree song was composed close upon sixty years ago, while the Skye version was honestly enough published originally as <gai>“Breacan Mairi Uisdein, air suidheachadh ur”<eng>—a new setting. The following is as nearly as possible the original form of the song as composed by John Maclean, Tiree.<gai>

[TD 156]

Am breacan boidheach fasanta
Nach faighear anns na buithean;
Tha dubh, tha geal, tha sgarlaid ann
Am breacan Mairi Uisdein.

Am breacan measail, ainmeil so
Feadh gharbh-chrioch agus stucan,
Bho’n dhealbhadh dhuinn le Mairi e,
Chaidh feadh gach aite cliu air.

Chaidh naigheachdan do Ile air,
Cheann-tire, Ghigha ’s Dhiura;
Tha Muile ’s Col’ air bhainidh ’cluich
Mu bhreacan Mairi Uisdein.

Gu’n cuala clann nan Gaidheal e,
Ni chunnaic cach le’n suilean;
’S tha clann nan Gall ga’m bodhradh leis
’S gach baile-mor is duthaich.

Chual’ Comhall, Bod is Arainn e,
Braid-Albainn, Latharn, Muideart;
Tha Marbhairn nam beann arda ’cluich
Mu bhreacan Mairi Uisdein.

Na teaghlaich rioghail anns na glinn
’Bha cian roimh linn a’ Phrionnsa,
An clann nan deigh tha gradh aca
Do bhreacan Mairi Uisdein.

[Ged ’s lionmhor bainneach sporsail a
Tha chomhnuidh anns an duthaich,
Gu’n dh’fhairtlich orra spal a chur
’Am breacan Mairi Uisdein.]

[TD 157]

Tha coig ceud diag ’s tri aireamhan
’S da shnaithean air a chul sin;
’S tha’m bogha-frois air dhath an t-snaith
’Tha’m breacan Mairi Uisdein.

Mu’n cumar anns an fhasan e
Gu deise ’mhac an Diuca,
Bidh obair mhor aig tailleirean
Air breacan Mairi Uisdein.

Gur ballach, strianach, boisgeil e;
’Cur dealradh soills’ mu’r suilean
’S an oidhch’ bu duirch’ a thainig oirnn
Tha breacan Mairi Uisdein.

Gu’m bheil gach ball air fhiaradh dheth,
Le sioda liath ri chul-thaobh,
Gu trusgan ur do’n bhan-righ ann
De bhreacan Mairi Uisdein.

Tha leoghann ’s bradan tarra-gheal glas,
Lamh-dhearg, is dealbh a’ chruin air;
Ceann-tuirc is feidh mar sgathan leagt’
Air breacan Mairi Uisdein.

Gur lionmhor laoch le brogan fraochain
’Thig gu faoilidh, sunndach,
Fo earradh sgeanail Gaidhealach
De bhreacan Mairi Uisdein.

Ma thig taobh-tuath na h-Alba oirnn—
Na feara calma, lughmhor—
A thagar coir air pairt bhi ac’
’Am breacan Mairi Uisdein,

[TD 158]

Bu chearr an t-am do chlann nan Gall
’Bhi rusgadh chrann gu ’r muiseag;
Sinn chuireadh reis aig feill la blair
Fo bhreacan Mairi Uisdein.

Bhiodh ghlaodh crois-tarr’ is piob dhos-ard,
Is claidhean stailinn ruisgte;
Bu shuaicheant’ blair do chlann nan Gaidheal
Breacan Mairi Uisdein.

Gur coir dhuinn crioch le reit ’thoirt dha,
Mu’n dean Prionns’ Tearlach dusgadh,
’S mu’n tog mi spiorad ardanach
Mu bhreacan Mairi Uisdein.


DI-MOLADH NA TEA.

Fhir a tha cumanta siubhal nan garbh-chrioch,
Thig agus innis dhomh nis o chionn aimsir,
C’ait am bheil caileag tha coltach ri ’sean-mhath’r?
Tha iad air searg le duilleach na Tea.

Chi sibh cailean ’s gach fasan ’s an t-saoghal;
Dh’fhalbh gu buileach an fhuil as an aodann;
Guntan fada is brogan faoine,
Is casan ro-chaol air chumadh na Tea.

Air glaodh a’ choilich mu’n soilleirich neoil,
“Cupa na maidne” a chanas na seoid ris;
Samhladh air misgeirean ann an tigh-osda,
Gearan fhear og mur toir thu dhaibh Tea.

Bodach a’ bhrochain ’bha foghainteach, seideanta,
’Dh’itheadh gu somalta bonnach an leth-oirlich,
’Gearan ’s a caoidh ’s a lamh fo ’leth-cheann,
’S gun chungaidh eile ’ni leigheas ach Tea.

[TD 159]

Maduinn na Sabaid, is narach ri luaidh e,
Mionnaichidh bodaich le corruich an uamhais;
Ach ni iad an t-altachadh fada gun ghruaim
’S a’ mhaduinn Di-luain nuair gheibh iad an Tea.

Chi sibh cailleach ’na suidhe aig na h-eibhlean,
Flanain mu ’ciothall ’s i gearan an deididh;
’S gann gu’n toir i ort freagairt le reite;
’S bidh i cho breun, mur toir thu dhi Tea.

Mathair leinibh, mu’n coisich e’n t-urlar,
Bheir i dha cupa na shuidh’ air a gluinean;
Gheibh e i milis ged theirig an siucar;
’S lagaich i ’luth gu buileach le Tea.

Cailleach nam briag, na fiosachd, ’s na boilich,
Aig eil e mar fhasan bhi mealladh gach oinsich;
Fear anns an dan a dh’aindeoin no dheoin;
Chan innis i’n corr mur ’n toir iad dhi Tea.

Iasg na mara, tha Glaschu lan dheth;
Im no uibhean chan fhuirich ’s an aite;
’S ged dh’itheadh iad uile tur am buntata,
Cuirear an caise ’cheannach na Tea.

Ged thig am bainn’ oirre toiseach an t-samhraidh,
Leanaidh gach cailleach ri fasan a’ gheamhraidh;
Fiacaill fhallain chan eil i na ceann,
’S na bunan a th’ann cho dubh ris an Tea.

Bodach beag, biorach, a tighinn mu Chaingeis,
Malaid bheag aige, ’s cuiridh e sgraing air;
Punnd, is leth-phunnd, is ceithreamh ’s gach paipeir,
’S e gun ghuth cainnt ach moladh na Tea.

[TD 160]

Latha na cunntas ’s turus an aimhleis,
Bidh iad fo chasan luchd-malairt an airgid;
De mar is urrainn iad gun a bhi’n ainfiach
Nuair a tha’n ainm ’an leabhar na Tea?

Chan iad na marsantan uile gu leir
A rinn an droch fhasan gu mnathan a theumadh,
Ach am fear crubach ann an Duneideann;
Chuir e bho fheum iad buileach le Tea.

B’aithne dhomh cailean bha farumach, foirmeil,
Beo, brisg, beadarach, ceithreannach, calma,
Slan, bras, fallain gu obair, ach dh’ fhalbh sud;
Cuid dhiu tha gorm le galair na Tea.

Thusa ’chail’ og, d’am bu choir a bhi somalt’
Le fuil agus feoil, ma thoisich galair ort,
Bheir mi dhuit leigh a leigh’seas d’an-shocair:
Ol am bainn’, agus seachainn an Tea.


ORAN NA TEA.

An cuala sibh sgeul firinneach mu chabhlach Lit’, an d’thainig iad?
Ach fhuair sinn sgeul tha buadhmhor leinn mu luingeas Chluaidh bhi sabhailte:
A mheud ’s a sheol a China dhiu, ’n ath mhiosa bidh iad lan againn,
A mach o’n chomunn rioghail sin tha cur na Tea do’n Ghaidhealtachd.

[TD 161]

Bho’n thainig an luibh phriseil ud, ’s e’n ioc-shlaint i ’s an aite so;
Ni cailean oga barracaideach is cailleachan rithe gairdeachas;
Bidh iad gu sunndach, ceolar, leis an t-solas bheir a faileadh dhaibh;
’S bidh cuid a dh’olas i gun siucar, ’s i mar bhurn buntata ac’.

Chan ioghnadh ged tha meas oirre aig nigheanan an aite,
’S ann bhios i ac’ ’s a’ phluchaireachd, ’s gach uineag chuil bidh sgail oirre;
Gur tric bhios dorsan duint’ aca, ’s ged ’s cuis a tha ro narach e,
Gur minic thug i sgeulachd dhaibh mu’n ceile cian mu’n d’thainig e.

Bidh carpantair, is seoladair, is iomadh seorsa thaileirean,
Bidh saoir, is goibhnean, is tuathanaich, is buachaillean air airidhean;
Bidh moran de luchd mi-ruin ann, a strith ri tigh’nn nan aite-san;
Ach cha mhath gu’n laidh an siucar air a’ ghrunnd nuair thraighear e.

Ri taobh a’ chupain riomhaich, gu h-iosal ris a’ mhas aige,
Bidh pailteas ann de storas ’tigh’nn a moran aiteannan;
’S ma chithear duilleag chrom ann, ’s e fear ’tha’n geall a lamh thoirt dhi;
’S ma is fior na samhlaichean, bidh crodh is clann gu’n ailleas ac’.

[TD 162]

Gur tiugh’ i na’n mhin Innseanach mu iochdar Bhaile Mhartuinn ac’.
Gu’m bheil i ann na bagaidhean, ’s tha Iain Mac Ailein sabhailte;
An sgeul tha ruith ’s an duthaich so, g’eil Mairi Uisdein lamh ris,
’S i ga roinn gu h-uallach leis a’ chuaich air seol a’ bhata dhaibh.

’S iad guidheachan gach seann-chaillich, Burn dubh is dearg gu’n sgaldadh e;
Is iad gun ghraine siucair, ged tha leth-chiad punnd aig pairt aca:
’S mur faigh iad na ’tha dhith orra gu’n cuirear innte racadail;
Ach nuair a thig an sgriobhadair, chan ann le sith a phaighear e.


TEACHDAIREAN NA BAN-RIGH, 1887.

O seinnibh cliu nan Teachdairean
O’n t-seachdamh la de’n mhiosa sin;
Ciad soraidh slan thar chuantan leis
A’ chomunn uasal rioghail.

Ach saoghal buan do’n Bhan-righ
’Thug do’n chomunn aithne rioghail,
Gu teachd do’n eilean uaigneach so
Air uchd a’ chuain gu h-iosal.

Tir-bharr-fo-thuinn nan garbh-thonnan,
An t-eilean ainmeil, fiachail;
Gu buan tha fuaim na fairge ris;
’S e nis is ainm Tir-I dha.

[TD 163]

Thug sinne sgeul na coireach dhaibh;
Bha chuid bu mho dheth sgriobh-te,
Le gearan seasmhach, sonruichte,
De’n chuid bu bhoidhche ’n fhirinn.

Tha dochas math is duil agam
Gu’n dean an Diuca sith ruinn;
’S gu’n eiridh grian na h-ur-mhaduinn
A ni gach stuc a dhireadh.

Mar luing bha sinn ga’r cuan-luasgadh,
’S gach fadadh-cruaidh a strith rith’;
Ach gheibh i cala sabhailte,
Ma bhios na Gaidheil dileas.

O dheas gu tuath de’n Ghaidhealtachd,
’S ann tha gach ait’ is frith ann;
Chuir iad fo fheidh ’s fo chaoraich i,
’S tha sliochd nan laoch ga’n diobar.

O’n rinn na caoraich fasachadh,
Le togail mhal is chisean,
Tha glinn, le sraithean ’s monaidhean,
Gun duin’ ach coin is ciobair.

’S i creathail Chloinn nan Gaidheal i,
Tir fhallain, ard nam fior-shruth;
’S tha coir aca co sean oirre
’S nach urrain eachdraidh innseadh.

’S i tir nam beann ’s nan gaisgeach i,
’S i tir nam breacan riomhach;
’S i ruith o Thigh Iain Ghrota
Gu Maol na h-Oa an Ile.

[TD 164]

Nuair bheir iad suas an Teachdaireachd,
Bidh luchd an fhearainn dite;
’S thig meas air “Tim an Obain”
’S gach baile-mor ’s an rioghachd.


MANITOBA.

<eng>THIS song was composed to the MacLeans who emigrated from Baile-phuill to Manitoba about 1877.<gai>

Gur muladach mise ’s mi ’n so gun duin’ idir
A thogas, no thuigeas, no sheinneas leam dan;
Le durachd mo chridhe, soraidh slan leis na gillean
A sheol thar na linne gu Manitoba.

Bu ghrianach ar maduinn nuair bha sinn nar balaich,
Gun churam, gun ghearan, gun teannachadh mail;
Le ceol is lan-aighear, cha laidheadh an smalan
Air a’ chomunn a bh’againn am baile nam bard.

Mi’m shuidhe gu h-uaigneach air tullaichean uaine,
Tha nithean ga m’ bhuaireadh nach cualas le cach;
Mi caoidh nam fear sunndach ’bha ceanalta, cliuteach,
’Dh’ fhag eilean an duthchais, ’s an cul ris gu brath.

Tha luchd fearainn shaoir anns an am so ro-ghaolach
Air storas an t-saoghail a shlaodadh bho chach;
’S bidh innleachdan baoghalt ’s a’ Ghaidhealtachd daonnan,
Gu fogradh nan daoine, ’s cur chaorach ’nan ait’.

Chan fhaic mi ’s an am so ach caoraich air bheanntan:
Chan eil anns gach gleann ach fear Gallda no dha;
’S am beagan a dh’fhan dhiu air rudhachan mara
Ga’n iomain gu cladach ’s ga’m feannadh le mal.

[TD 165]

Tha’n oigridh ghrinn uallach, an diugh air am fuadach;
Tha deas agus tuath tighean fuar agus fas;
Chan fhaic mi a’ ghruagach ’dol feasgar do’n bhuaile,
’S cha chluinn mi a duanag ’s i cuallach an ail.

Luchd fheileadh is osan is bhoineidean coc-te
Bha riamh air am moladh air thoiseach ’s na blair;
Tha iad ga’n cur thairis gu duthaich mhi-fhallain;
’S gun ni air an air’ ach am fearann ’chur fas.

Cha labhair mi tuilleadh mu euchd nam fear curant’
Do Bhreatann fhuair urram ’s gach cumasg is spairn;
’S e daoradh an fhearainn a dh’fhag sinn cho tana,
’S gun chuimhn’ air Sebastopol ’s Balaclava.


AN GLUINEINEACH.

Fath mo lionn-duibh thu bhi’m dhith;
’S bochd lean an diugh, ’s olc leam an diugh,
’S bochd leam an diugh thu bhi’m dhith;
Fath mo dhiuthail tus an earraich
Nach faic mi mo ghearran grinn;
’S bhristeadh e ’n iall no ’ghreallag.
Mu’n leigeadh e’n t-amul sios.

An sgriob thug mi do Chirciopol
Cha mhisd e chur a sios,
’Am briathran nach dean coire
(’S cha b’e ’n goireas le an-shid);
’S ann aig Gilleasbuig Ruadh MacPhail
Bha’n gearran a b’aille ’s an tir;
’S mur faighinn-sa peallag o’n ghobhainn
Sgoilt e mi fodham gu’m dhruim.

[TD 166]

’N am bhi direadh ri Tir-Chapull,
’S mi ga mharcachd troimh an tir,
Gach uair a thogadh e ’chasan
Gu’n robh e ga m’ ghearradh le ’dhruim;
Nam b’e ’s gu’m faigheadh e tuisleadh,
Bhiodh fodham mullach mo chinn;
’S nuair a dh’fhag mi Got gu buileach
Thilg mi na spuirean dhiom.

Nuair bha mi g’a mharcachd troimh ’n bhaile,
’S e gu faramach ’na sgriob;
A cur teine as na clachan
’S earball an casadh ri dhruim;
Shaoil mi gu’n robh muinntir Hianuis
As an ciall mar bha mi-fhin,
’S iad aig innseadh feadh na duthcha
Gu’n robh ’n Diuc air tigh’nn do’n tir.

A dol seachad air cnoc Eabraig
Gu’n robh treabhaid dol troimh m’ dhruim;
Sligean is sioban ga m’ dhalladh,
’S e togail a chasan gun strith:
Leis cho goirid ’s a bha’n t-astar
Cha d’fhairich mise e mi-fhin;
Chaidh e thar drochaid na Fao’lach
Ceart cho aotrom ri each sith.

Nuair a fhuair e’n Ruigh’ fo chasan,
Cha robh an t-astar ud cli;
Mi ’s na stiorapan a bogail
Gus an robh mo bhonnan sgith;
Cha bu leir dhomh gas de’n mhuran,
Dhalladh orm muir is tir;
’S nam biodh gaoth tuath ann ’s e fodham,
Gheibhte mo bhoineid ’an I.

[TD 167]

A dol thar abhainn Shoiribidh
Cha mhor nach robh mi shios;
Thuirt Iain Mor Mac Dhomh’ll ’ic Chaluim,
“Bha fios agamsa mi-fhin
Gu bheil Micheal Scott a tighinn
Le fios na h-Innid do’n tir,
Is bidh marcaichean gun aireamh
Ann o’n Phap air la Fheill-Brid’.”

’N sin thuirt Calum Mac Iain Bhain;
“Ach ma thig am Pap do’n tir,
Cha bhi Micheal Scott ’na onrachd;
Theid mi comhla ris mi-fhin;
Bha mi roimhinn anns a’ chomhlan,
Nuair bha’n t-Easbuig Horne tinn:
Cha chualas a leithid de bhoilich
Mach o’n latha ’phos mi-fhin.”

’N sin thuirt Niall Mac Iain ’ic Neaill,
“’S ann bhiodh e eibhinn agam fhin;
’S nam faighinn air fathast greim,
Rachainn leis gu reidh troimh ’n tir.
Bho’n tha ’bhean a dol do Ghrianaig,
Gheibh i’n t-iarunn air bheag pris:
Bheir i dhachaidh corrain shac
A ghiulan ‘thankers’ air a dhruim.”

Is thuirt Lachlainn Mac Iain ’ic Dhomhuill,
“Tha e nuas Cuil-Bhoid na Sgriob;
Ma’s e ’s gu bheil e na oigeach
Ni e cron gu leor ’s an tir;
E ’spreadadh a’ phuill le chasan—
’S duilich an rathad a bhi millt’—
Coltas a’ chuthaich na mhalaidh,
’S aghaidh air a’ bhaile-shios.”

[TD 168]

ORAN NAM PRIOSANACH.

’S ro-fhada tha mi gu tosdach, samhach,
Mu’n eilean ghradhach a dh’ araich og mi,
Bho’n chaidh a’ Bhan-righ ’s an Diuc le cheile
A chur na h-eigin tir reidh an eorna.

An t-eilean uaine tha torach, snuadhmhor;
’S e ’s balla-cuain dha na tonnan mora;
’S cho fada siar e ri Barra ’s Ile;
Lan lusan riomhach, ’s e iosal, comhnard.

’S a’ mhaduinn shamhraidh nuair chinneas seamrag,
’S i geal is dearg air a’ mhachair chomhnard,
’S lurach, blathmhor a lusan sgiamhach
Fo dhriuchd na h-iarmailt ’s a’ ghrian ga’n oradh.

Tha muran, luachair, is biolair uaine
Na lagain uaigneach far ’n goir an smeorach;
Is tric a fhuair sinn a’ mhil ’s na bruachan,
Bho sheilein luaineach breac-ruadh a’ chronain.

Mu’n d’thainig Diuc ann, no aon d’a shinnsear,
No Deorsa rioghail a rioghachd Hanobhair,
Bha’n t-eilean iosal, ’bu lionmhor airidh,
Aig Clann nan Gaidheal ’na aite comhnuidh.

Gach eilean iosal no beanntan arda,
’S gach gleann bha ’g arach nan Gaidheal coire,
Tha moran fas dhiu, gun duin’ ach ciobair,
O Mhaol Chinntire gu Tigh Iain Ghrota.

Tir nan gaisgeach ’s nam breacan riomhach;
B’e uaill na riogh’chd iad ged chaidh am fogar;
Bu lionmhor airidh is ba air buaile,
Le ceol nan gruagach mu bhruachaibh Moirbheinn.

[TD 169]

Chum iad Ceasar as le chuid legion,
Fir Lochluinn gheill iad do Chaledonia;
Aig blar na Leirge chaidh ruaig air Hacon;
’S e meud a thamailt ’thug bas ri bron dha.

Is tha luchd-aiteachaidh ’n eilean iseil,
Fo ghrunnan millteach, gun aite comhnuidh;
’S e’n diugh na fhasach aig luchd ar mi-ruin
A chuir ’s a’ phriosan ar gillean oga.

’An Ionbharaora, toll dubh a’ chruadail,
Gu’n dhunadh suas iad a Luan ’s a Dhomhnach;
Ach bha de dh’uaisle ’an com MhicGhuaire,
Nach biodh iad uair ann nam fuasgladh or iad.

Theich na traillean bho chuis na h-aimhreit,
Mar ni an t-aingidh gun aon ’an toir air;
Gu’n deach an tilleadh: cha robh ach breugan
’An cuirt Dhuneidinn; bu leir sud dhomhsa.

B’iad sin na saighdearan smearail, luthar,
A thigh’nn do’n duthaich bho Chrun Righ Deorsa;
Gach fear ma seach dhiu toirt eachdraidh ghabhaidh
Air each MhicPhaidein ’bha’n aite coirneil.

Chaidh sinne ’bhuaireadh le luchd an tuaileis,
Ach sheasadh suas leinn air son na corach,
Gu fearail, cliuteach, air chul nan Gaidheal,
Mar rinn ar cairdean ’s an Eilean Cheothar.


SLAINTE DHOMHUILL ’IC PHARLAIN.

Deoch-slainte Dhomh’ll ’ic Pharlain;
Is uasal suairce, baigheil thu;
Tha durachd Chloinn nan Gaidheal leat
A h-uile la, ged dhealaich sinn.

[TD 170]

’S ro-lionmhor ait’ ’s an olar
Ann an tir nan gleann ’s nam mor-bheann i,
Deoch-slaint’ an uasail mhoralaich,
’S a chuirear or g’a ceannach dha.

Is olaidh sinn le durachd i,
’An tir an fhraoich gu duthchasach;
O’n ’s urram mor d’ar duthaich e
Thu dhol do chuirt nan Sasunnach.

Duin’ uasal miosail, iomraiteach,
Mar thobar glan nach tiormaicheadh,
Ged bha na h-urad ioraghuill
Aig MacFhionghain ’s aig Poltalloch riut.

Rinn Earraghaidheal dearmad ort,
Le mheud ’s a bh’ann de chealgairean;
’S e sin an diugh chuir Scairinnis
Bhi cho ainmeil ri Sebastopol.

Ri gaillion ’s doinionn geamhraidh,
Ged rinn Earraghaidheal ceannard dheth,
’S e rinn an t-olc na mealltairean,
’S na thainig ann de shliomairean.

Na laoich is fad o’n chualas iad
Air muir ’s air tir ’bhi cruadalach
’S an eilean iosal, uaine so,
An t-ait’ bu dual d’an seanairean.

’S an caraid riamh bha dileas dhuinn,
’S a leig ma sgaoil na priosanaich,
Bidh urram fad gach linn aige;
Tha beannachd tir na gainnimh leis.

[TD 171]

IUBHRACH CHALUIM.

Is barraicht’ an cliu th’air iubhrach Chaluim,
’S i teannadh ri marachd gu h-aithghearr as ur;
Is ise gun teagamh a thoilleadh a moladh,
Ged thainig na Conaich oirnn leis a’ ‘chanoe.’

A chaoidh chan fhuiling thu straic a’ Chonaich;
Cha chumadh e cogadh riut leis a’ ‘chanoe.’
Bhiodh a shuilean a gliasadh mar mhiasan geala,
’N am iubhrach Chaluim bhi tarruing ris dluth.

An iubhrach chiatach, dhionach, thogarrach,
Laidir, chomasach, acuinneach, ur;
A sior chur reis ’s a reubadh mara,
’S ged dh’eireadh gaillionn cha chailleadh i curs’,

O’n tha mi cur uigh ’an cliu ’s ’an urram,
’S ann ghabhas tu turus do Russia null;
Bheir thu fo chis na rioghachdan coimheach,
Gu striochdadh toileach do onair a’ chruin.

Nuair thig thu gu seolt’ air chors’ an fhearainn
Fo chleoca meallaidh le barrachd do thuir,
A chaoidh chan abair do namhaid guth riut,
’S cinnt ac’ uile gur Ruiseanach thu.

Nuair theid thu gu breabartaich leagar Sebastopol;
(Gur h-iomadh fear tapaidh rachadh an cuil)—
Leagadh do ghunnachan bunait a bhallachan,
’S chuireadh iad thairis an car dhiu do’n ghrunnd.

Mar’s dual, anns gach linn thig sith ’n deigh cogaidh,
’S thig thusa le onair gu fearann an Diuc;
’S bidh am piobair a seinn “Bodach nam Brigis”
’S “A mhnathan a’ ghlinne, so sinne dhuibh dluth.”

[TD 172]

DARA ORAN A’ GHLUINEINICH.

An am dhuinn am buachaill’ fhastadh,
Is spreidh bhi gam faighinn air doigh,
Is leir do mhuinntir a’ bhaile
Gu’m bheil agamsa gearran air choir;
Ged bha e gu foghainteach treun
Aig Fionn anns an Fheinn gle og,
Gu’m bheil mi’n diugh dha gun ghreim,
Le gainnead mo reidhlein feoir.

’S ann dhomhsa bha cath a’ mhuilinn
Cho daor ri culaidh nam beann,
Nuair mharbh i ormsa an cullach
Le daoraich ’chuir i na cheann:
’S ann as an cheann-shiar a fhuair mi e,
’S bu luath dhomh buileach an t-am
’S an d’fhuair am bas air coir,
Is cuideachd mo chomhnaidh ann.

Chuir mise mo ghamhainn ’na gheall;
Bha chuis ud meallta dhomhs’,
Nuair fhuair mi e-fhein ’s an cullach
Le duil ri buidhinn bu mho;
Ged fhuair mi leis dragh agus pian,
Gu’n d’thug mi dha biadh gu leor;
Ach fhuair an cullach an t-eug,
’S tha esan air eigin beo.

Ghuidhinn Torr-a-chnaimh ’na fhasach
Dha, nam faighinn no mhiann,
Bho’n chaidh gach luibh a ni fas ann
’Luigheasach’ dha mar bhiadh;
Nan cuireadh e ’mhoine gu cladach,
’S gu’m paigheadh e’m faradh le bhian,
Cha bhitheadh mo shuil-sa na dheigh,
Ged rachadh e eug ’s an t-sliabh.

[TD 173]

CUMHA A’ GHLUINEINICH.

Dh’ eug an de mo ghearran fhein,
Bha laidir, treubhach, luthar.
Gu ruith ’s gu leum bu mhath a ghreim,
’S e cur na creadh gu dulan:
’Ach ’s mor mo dhoilich a’ chrith-reota
Tharruing sgleo mu ’shuilean,
’A dhaoine ’s granda ’n rud am bas
Nuair gheibh e’n aird air bruidean.

Bha uair de’n t-saoghal ’s cha b’fhear faoin
A chuireadh taod, ’an cuil ris;
Ri uchd an aonaich luthar, aotrom,
Sit’reach, sgaomach, siubhlach;
’S e’n diugh gu fann aig fithich ghleann
Le’n gob crom g’a chiurradh.
Ach theid fear ur a chur ’na ait’
Nuair thig am Baillidh ’n duthaich.

Chi mi cocaire nan rocais
’Tigh’nn le oran tuchain;
Luchd an sgainidh, ’s rac ’nam braighead,
’Tigh’nn bho aird nan stuc-bheann;
’Gabhail cothruim air ’s an dig,
O’n fhuair iad innte lubt’ e;
Le’n an-iochd baobhaidh ’n cridhe shlaod iad
Mach air taobh a chuil as.


DO SHIR DOMHNULL MACPHARLAIN.

Air dha bhi air a thaghadh na Bhall-Parlamaid air son Earraghaidheal.

Tir nam beann, nan gleann, ’s nam breacan,
Tir nam beann, nan gleann, ’s nan gaisgeach;
Failt is furan Dhomh’ll ’ic-Pharlain
’N duthaich nam beann ard ’s nam breacan.

[TD 174]

Saoghal buan le buaidh is rian dhuit,
Gu bhi dol gun dail a riaghladh
Duthcha maisich nam fear fialaidh,
Nan earb, nam fiadh, is nam bradan.

Thug an sluagh le urram speis dhuit,
A dh’aindeoin luchd-tuaileis breige;
Is rinn iad aite-suidhe reidh dhuit
’An St. Stephen’s ann an Sasunn.

Moch Di-ciadain bha sinn deonach
Gu bhi dileas dhuit ’s a’ chomhstrith;
Bata b’fhearr chaidh riamh a sheoladh,
Cha tigeadh i a choir a’ chala.

Thug sinn bat’ air uallach guaille
’Cheann Loch-Ghot, ’s b’e port a’ chruadail,
’Dhol gu Muile nam beann fuara
’Dh’aindeoin doinninn cuain is gaillinn.

Ghabh an t-Eileanach a cursa,
’Gearradh geal nan tonnan dubh-ghlas;
Shaoil mi gu’m b’e Ceap an Duitsich
Fearann Mhuile dluth air Staffa.

Gaidheil an Rois Mhuilich fhuair sinn
Cridheil, coibhneil, aoibheil, uasal;
Siol nam fear is fhad o’n chualas
’Chuireadh ruaig, ’s is dian a leanadh.

Sud da-rireadh la a’ chruadail,
Earraghaidheal uil’ aig tuasaid;
Anns an fhich’deamh blar bha buaidh leat,
’S lean thu’n ruaig le luchd nam breacan.

[TD 175]

’N ath Dhi-luain bha sgeula gaird’chais
Air feadh uile Chloinn nan Gaidheal;
Is bha a beanntan agus ardain
’S iad le barrachd graidh a lasadh.

Teintean mor air beanntan uaine;
Piobairean a cluich gu h-uallach;
Is guth-gairdeachais an t-sluaigh ann
’Togail fuaim a ghluais Mactalla.

Bidh na baird a deanamh oran;
Anns gach coill gu’n seinn na smeoraich;
Chan eil fear d’am buin an ceol sin
Ach luchd-tagair coir an fhearainn.

Tha do chairdean leat gu d’ chomhnadh,
Gu bhi seasamh taobh na coireach;
Am Frisealach is Mac-an-Toisich,
’S an t-Urramach og MacCaluim.

Tha iomadh Ahab foilleil, dalma,
’N diugh ’an Gaidhealtachd na h-Alba;
Is b’fhearr gu’m faicinn fuil gach cealgair,
Is a charbad fo na madaibh.

Thigeadh Tim an Obain sabhailt’,
Mar chaluman Noah do’n airce,
Le fios gu’m bheil an Tuil air traigheadh,
Ged a chuir i fas an talamh.

[TD 176]

NIALL MAC DHONNACHAIDH BHAIN.

Do fhear-ionaid cuirt na siorramachd
Is ann ni mise dan;
Chan e gu’n d’ fhuair sinn bristeadh-duil
A chuir a’ chuis mar tha;
Tha luchd-tagair coir an fhearainn
’Gearan ruinn gach la,
O’n mheall thu uainn an t-uasal ciatach,
Niall Mac Dhonnachaidh Bhain.

Chuir sud buaireas feadh an t-sluaigh,
Na thugadh bhuainn an drasd,
Bho’n ’s ann a sealg air na comanndairean
Anns gach am tha cach;
An t-uasal, fearail, smearail, cruaidh,
A bheireadh buaidh ’s a’ bhlar,
’S gun ursann-chatha ’s an cheann-shiar
Ach Niall Mac Dhonnachaidh Bhain.

Bheir sud latha Bhaile-Phuill
’Am chuimhne-sa gach trath,
Air son Iain Mhoir an Cille-Choinnich
Foilleil ’chur an sas,
Righ na Mointich chumail much-te,
’S dulan thoirt do’n Bhard;
’S gur e’m fear thug dhomhs’ an sgial sin
Niall Mac Dhonnachaidh Bhain.

Mar bhuaile ron na’n laidh’ air sgeir,
Bha fleasgaich o gach aird,
Bho’n chuir deoch laidir iad gu teas
A dh’fhadadh teine chnamh;
A dh’ol deoch-slainte baillidh ’n Diuc,
’S a sheinn gu sunndach dha;
Ach dh’innseadh dhomhsa nach robh diar
Air Niall Mac Dhonnachaidh Bhain.

[TD 177]

Mar atha cheilp is feamainn fhliuch
Na turraid air a’ bhlar,
Bha mill de thoit gu ceathach, dubh,
Air mullach bruthaich aird;
Bha tamailt agus masladh gniomh
Ga leagail sios gu lar;
Chunnaic mis’, is th’agam fianuis,
Niall Mac Dhonnachaidh Bhain.

Nuair rainig Tearlach Mairearad—
Is ainmeil e ’s gach ait’—
Le eallach bhotul de’n deoch riomhaich
’Chuir ’s a’ phriosan cach,
Le’n bhuille fhuair Beinn-Hogh ’s an strith,
Bidh lag ’na druim gu brath;
’S am fear nach innseadh dhomhsa briag
’S e Niall Mac Dhonnachaidh Bhain.

Gu’m bheil na naoisg ’s na cromain-lucha
Duilich mar a tha;
Tha fithich ’s feannagan a gorracail;
Dh’fhas iad doirbh mar chach;
Tunnagan a cath air dunain,
’S an tuchadh air gach drachd,
Bho’n thionndaidh e a nis cho fiar,
’S e Niall Mac Dhonnachaidh Bhain.

Tha’m baillidh ’s ropa laidir lubt’ aige
Ann an cul a mhais;
Badan coirce na laimh chli,
’S e direadh ris a’ mham;
Cuiridh e le ’shuilean caogach,
Taod ris gach each blar:
Tha’n ainmeannan air laimh nan ciad
Aig Niall Mac Dhonnachaidh Bhain.

[TD 178]

AN CREIDEAMH DUBH.

Nach luath thainig Fear-nan-cruth
Air chuairt feadh a’ bhaile so?
’S e’n t-uamhas an creideamh dubh
Tha’n diugh am Baile-Mhartuinn.

An cuala sibh mu’n oganach
’Tha’m bliadhn’ aig iarraidh choirichean?
Nam faigheadh, ’s deas a phosadh e
Ri maighdeann og nam blath-shuilean.

Nach tim a nis dhuinn luim a chur
Air litir dhubh na sloinntearachd?
Is, o’n tha’m Bard gun oighr’ aige,
Gheibh sinn le foill an t-aite.

Gur h-e Fear-dubh na buibhearachd
A fhuair na cleirich ionnsaichte;
’S gach sliomair anns an duthaich leis
Gu dol a dh’ionnsuidh Baillidh.

An cuala sibh no’n cuimhne leibh
An gniomh a rinn an ruitearan;
An comunn dall neo-chuinnseasach
A bhrist an naoitheamh aithne?

’S ann bhios gach innleachd ghamhlasach
A dhealbh iad air a’ gheamhradh so
Mar fhalluinn bhreac na mealltaireachd
’S an champa bha aig Achan.

’S e so am baile bronach,
Is coinneamh urnuigh ’n comhnuidh ann;
Nach samhal ’n diugh air Sodom e,
Fo chleoca Chapernaum?

[TD 179]

Nuair thig la na cunntais
Cha seas fear foill no lubaireachd;
Is luchd-giulain sporain Iudais
Cha bhi seinn a’ chiuil aig Daibhidh.

Chan eil e anns an t-saoghal so
Aon choimeas do’n luchd-aoraidh so
Ach madadh-alluidh baobhail
Is culaidh caorach slan air.

Nach muladach na h-aingidh so?
’S a dhaoine gur mi-thaingeil sibh,
Nuair leubhar leibh ’s na paipeirean
Revivals Bhaile-Mhartuinn.

Bha laoidhean Shankey muirneach ac’,
Bho’n Bheurla nuair a thionndadh iad;
An t-Ameiricanach dhiultadh e,
’S chaidh Moodie ur na aite.

Bha ministeirean foghluimt’ ann,
Gach aidmheil agus seorsa dhiu,
’S b’e ghnath ’n da ionad comhalach
A’ Mhointeach ’s Baile-Mhartuinn.

Is tric nach robh la reit aca,
’Toirt bhurraidhean bho cheile;
Nis chan eil suil an deigh na cuid
Tha’n diugh mu reir aig Satan.

Ach Ughdarr glan na firinne
Dha ’s leir gach cealgair mi-runach;
’S na h-Israelich da-rireadh
Fo chrann fig’ Natanael.

[TD 180]

An fhirinn mar a leubh iad dhaibh,
’S a trompaid mar a sheid iad i,
’S e thuirt am faidh Esecial,
“Bidh fuil an treud air pairt dhiu.”

Biodh gach fear-faire dileas,
Mu’n tig la a’ chlaidhimh mhilltich ud;
’S ma gheibh na Baird na stiopuinnean,
Bidh miltean dhiu gun aite.

’S e Baird a b’fhearr a dheanadh sin
Na ministeirean diomhanach;
Bodaich ruighinn, riamalach,
’Tha ’toirt nan ciad bho’n Stata.*


HI HORO ’S NA HORO EILE.

Hi horo ’s na horo eile,
Hi horo ’s na horo eile,
Hi horo ’s na horo eile,
Gur tu mo luaidh ri m’bheo cha cheil mi.

Nuair a bha mi ’m chaileig ghoraich,
Thug mi gaol is gradh do’n oigeir
Aig am bheil a’ phearsa bhoidheach;
’S cha ghradhaich mi ri m’ bheo fear eile.

Chaidh mi ’choill nan crann ’s nan gallan,
Chuir mi uigh am fiuran maiseach;
’S ann an Glaschu nam buithean
A thug mi run do’n diulnach fhearail.


<eng>* The bard here falls into the common error of believing that the stipends of Parish Ministers are derived from the State.<gai>

[TD 181]

Miar is grinn’ air peann a sgriobhas,
’S a chur gleus air teudan fidhle;
’S e do cheol a thogadh m’inntinn
Nuair a bhithinn sgith fo smalan.

Do chul dualach, cuachach, boidheach;
Falt do chinn mar it’ an lon-duibh;
Do dha ghruaidh air dhreach nan rosan
’S iad fo dhealta ceo na maidne.

Tha do chalpa cuimir, direach,
Mar bhradan aibhne ’ruith gu fiior-ghlan;
’S gura fior gu’n d’thug mi luaidh dhuit
Measg na bheil do shluagh air thalamh.

Ach tha mis’ ’an duil ’s ’an dochas,
Gu’n tig an la ’s am bi sinn comhla;
’S ma bhios tusa dileas dhomhsa,
Cha ghradhaich mi ri m’ bheo fear eile.


A’ CHAILINN MHAISEACH DHONN.

A ghruagach a’ chuil shniomhanaich,
’Bhean-og is miannach leam,
Do phearsa dhireach chumachdail
A chuir mi ort an geall;
Is maiseach, banail, cliuteach thu,
’S ro mhodhail aig gach am;
’S tha blath mar dhriuchd na h-iarmailt’ ort,
Mar dhearrsadh grein air fonn.

[TD 182]

’S ann thig an siod am fasan air
Do chuailein maiseach donn;
Suil chorrach is glan sealladh leam
Mar dhearcagan nan tom;
Do ghruaidhean mar na rosan
Nuair bhios iad og is fann,
’S do shlios mar fhaoileann mara,
No mar chanach geal nam beann.

Mo chailinn ghrinn dheas, fhuranach,
Tha urram ort nach gann;
’S tu thogadh smal is mi-ghean dhiom,
An uair bhiodh m’inntinn trom;
’S tu dheanadh tric dhomh urachadh,
’S bu shunndach ’thogadh fonn;
Le guth mar cheol na fidhle, no
Mar smeorach bhinn nam beann.

Ciad soraidh slan thar chuantan leat,
A ghruagach mhaiseach, dhonn;
Le duil gu’m faic mi sabhailt thu,
Bheir mi mo dhan gu ceann;
Ged chaidh thu fad air astar bhuam
Do Ghlaschu nan Gall,
’S i Tir a’ mhurain dhu-ghuirm
’Bu duthchas dhuit bhi ann.

<eng>The Bard composed the former of the two preceding songs, “Hi horo ’s na horo eile,” as if by Mary MacDonald to her future husband, Duncan MacDonald. He is made to reply in “A’ Chailinn Mhaiseach Dhonn.”<gai>


CALUM CROM.

Tha Calum Crom air tigh’nna nall,
’S eibhinn leinn an sgeula sin;
Tha Calum crom air tigh’nn a nall,
Is fonn air ’dhol a phosadh.

[TD 183]

Tha naigheachd mhor ’s a’ bhaile so
A dh’fhoghnas air sliabh ’s air machraichean;
Tha teine shuas an Cadruim,
’S da fhichead gunna mor air.
Cluinnear ceol, is ol, is iomairt,
Chithear danns’ air Cnoc an Fhilidh,
Bho’n tha Calum dol thoirt cinneis
Air fine Chloinn Domhnuill.

Nuair chaidileadh na lunndairean,
’S a chit’ a’ phrap fo’n t-suil aca,
Bu mhath gu deanamh dhunan thu,
Gu fearail, sunndach, eolach.
Cha bu mhios’ thu anns an earrach
Gu treabhadh reisg le paidhir ghearran;
’S mor gu’m b’ fhearr thu na na balaich
A mhealladh chaileag oga.

Nuair chuir thu Ailein Rathasaidh
Ga’n tional feadh a’ bhaile so,
Bha Mac Neacail againne,
Is fir a’ bhaile comhl’ ris.
MacAilpein a cur reit orra,
’S fear na Sgurra air cheann na cuideachd,
’S mac a’ bhaillidh thar gach duine,
Air son an cumail somhail.

Rinn iad cuirm bha ciatach dhuit;
Gu’n robh gach ni mar dh’iarramaid;
Bha muilt-fheoil air a stialladh ann,
Is diar de Mhac-an-Toisich;
Cailleachan a spionadh ianlaith dhuit,
Gach te dhiu ’s innean iaruinn oirr’;
Iad toirt nan cearc bhar bhiadhachain
Mu’n tig am biadh ’s an eorna.

[TD 184]

Aig drochaid Sheumais Dhiuraich
Gu’n seoladh tu gu sunndach i;
Mur biodh gu’n robh i ur agad,
Gu’n smuideadh i na bordan.
Dh’fhiach thu ’s a’ Chuan-Bharrach i;
Bu mhotha ’s trom air ’bhallast’ i;
Is stiur thu i gu Cadruim,
An cala ’n robh thu eolach.


RANNAN GAOIL.

O gu’m b’eolach mis’ air do ghiulan—
Ceanal is naire, gradh is ciuine;
Rinn thu fas mar chraoibh nan ubhlan,
Dosrach ur, nach lub le deoin.

Bho’n a thug m’inntinn gaol cho geur dhuit
’S nach urrainn mi innseadh meud mo reusoin;
Faic a’ ghrian is a’ ghealach ’s na reultan—
Chaidh iad le cheile null fo neoil.

Is mairg a choimeas ri fiath nam Faoilteach
Ceanal na maighdinn aoibheil, aoidheil;
B’fhearr leam fhin gu’n tigeadh a’ ghaoth sin
A bheireadh do ghaol air falbh bho m’ fheoil.

<eng>The following two verses are added from another hand in order to make the beautiful lyric of less fragmentary proportions for singing.<gai>

Modh th’ air do bhilean finealta sgriobh-te;
Seirc ann ad’ bhathais fhlathail, shiobhalt:
D’ fhaicinn a tighinn thilleadh uam mi-ghean;
Thogadh mo chridh’, mo chli, ’s mo cheol.

[TD 185]

’S tric bha mi mar riut ’s na glacan uaigneach;
Tric sinn ri manran ’an sgail nam bruachan;
B’aobhach a bhithinn ’s tu, ’ghaoil, ri m’ ghualainn;
Mheall iad uam thu tuilleadh ri m’ bheo.


ORAN GAOIL.

Gun d’thug thu inntinn luaineach dhomh,
Gu tric fo thonnan buaireasach;
’S e chuir cho fada uamsa thu
Gu’n ghabh na h-uaislean baigh riut.

Ged dh’eireas grian na h-ur-mhaduinn,
Tha’n latha dorcha, much-te orm;
’S gur h-e ni solus ur thoirt dhomh
Thu ’thigh’nn do’n duthaich sabhailt.

B’e’n lilidh ghleann air bhoidhchead thu;
B’e’n daoimean thu, b’e’n t-ombar thu;
B’e’m flur am measg nan rosan thu,
’Thug cridhe leointe trath dhomh.

Mar eala bhan, trom, eisleanach,
A caoidh air lochan feurach mi,
Bho’n chaidh thu do Dhun-Eideann,
Mur cluinn mi sgeul gu brath ort!

Ach tha mi’n duil ged threig thu mi,
Gu’n caradh tu na reubadh leat;
’S gu’n toir thu cungaidh leighseas mi—
Le ordugh cleir do lamh dhomh.

[TD 186]

ORAN CHLOINN ’ILLEATHAIN.

<eng>John Maclean was, at the time of composing this song, Bard to the Clan MacLean Association, Glasgow. He had received an invitation to be present at the Annual Gathering of the Association, and was thereby moved to compose the reply here produced. The Clan raised an appropriate monument to his memory in Soroby Graveyard.<gai>

O ’s ann an Glaschu nan stiobull arda
Tha clann nan Gaidheal a nis gu leir,
A cumail cuimhn’ air na gaisgich chliuteach
A ghleidh an duthaich d’an sliochd ’nan deigh.

Fhuair mi litir bho shar dhuin’ uasal,
A rinn mo ghluasad bho’n am so’n de;
Nam biodh e lamh rium ’s mi chuireadh failt air
Gu cridheil, cairdeil, air sgath a sgeil,

Mu Chlann Ghilleathain nan lann ’s nan luth-chleas
’Bu deas a dhuisgeadh gu dol air ghleus,
’Bhi cruinn ’an Glaschu fo’n sar cheann-armailt—
Na treun laoich chalma ’bu gharbh am beum.

’S e fir nan clogad, nan sgiath, ’s nan luireach,
’S nan lannan ruisgte ’bu mhath gu streup,
Is an struth garg, fuilteach, fraochar, feargach,
’Nam brataich dhealraich air chrannaibh reidh.

Aig Ionbhar-Cheitinn bha iomadh dearbhadh
Air fuil bhras mheamnach nam fear nach geill;
Nuair theich an reiseamaid each le’n ceannard,
Co ’sheas ’s an am sin ach clann nan treun?

[TD 187]

An righ ’s an duthaich chosg iad gu daor dhaibh;
Bu lionmhor laoch a thuit anns an streup.
An la ud “Gaoir nam ban Muileach” chualas,
’S bheir sinne luaidh orr’ an diugh nan deigh.

Thug eachdraidh seanachas orr’ mar dhream ainmeil;
Gur tric a dh’fhalbh iad le coin air eill,
Fo chrios bhall-airgid is adharc fhudair,
Air feadh nan stuc-bheann le’n gunn’ air ghleus.

Air lochan glan o shruth bras nam fuar-bheann,
An eal’ air uachdar, is bric a leum,
Bu tric a mharbhadh leo bradan tarra-gheal;
’S bhiodh iad ’s a’ gharbhlaich a sealg an fheidh.

Bhiodh brogan fraochain orr’ ’s osain bhalla-bhreac,
Sgian-dubh ’s i lanna-ghorm fo ghartan reidh;
Bhiodh sporan tlachdmhor mu ghluinean ghaisgeach
Air feileadh snasmhor de’m breacan fein.

Bhiodh cota gearr orr’ is breacan guaille,
’S gach ni ’bu dual dhaibh ’bhi air a reir;
Le boineid dhubh-ghuirm is it an fhireoin,
Is ribein riomhach de’n t-sioda reidh.

[TD 188]

ALEXANDER STEWART.

<eng>ALEXANDER STEWART was a son of <gai>Alasdair a’ Ghaidseir,<eng> and was born in Glasgow about 1859. He was brought up by an aunt in Caolas, Tiree, since early childhood. He was a bard of unquestionable merit. He has a sense of style and rhythm, and an easy flow of apt diction. His humour is inoffensive, and his more serious productions indicate soundness of thought. One should expect him, had he lived to riper years, to attain to a high place among our Gaelic Bards. He was only twenty-five or twenty-six years of age when he was accidentally killed in MacLaren’s Ironworks, West Street, Glasgow.<gai>


MO NIGHEAN DONN OG.

Mo nighean donn og an or-fhuilt bhuidhe,
’S do phog mar ubhal nan geug,
Do ghruaidh mar an ros fo chos an duillich,
’S tu ’s boidhche chunnaic mi-fhein:
Tha d’fhalt mar na snoid na dhorlaich fhuitheag,
Gu h-ordail cuireagach reidh;
’S e briodal do bheoil ’s do chomhradh ’bhuidhinn
Gu deonach thugad mo speis.

’S e d’aghaigh, a ghaoil, cho aoidheil, flathail,
A dh’aom ’s a tharruing mo ghradh;
Chaidh saighdean do ghaoil an taobh a’ stigh dhiom
Mar fhaobhar gearraidh ga m’ chradh;
Air m’ fhacal gu saor, cha sgaoil mo ghalair
Ach faoil do ghealladh, no’m bas;
Mur urrainn mi d’ fhaotainn, ’s daor mo charraid,
’S an t-aog mo leab’ air do sgath.

[TD 189]

Chunnaic mi bruadar uair ’s mi’m chadal,
Na m’ shuain a’m’ leaba ’s mi’m thamh;
Gu’m fac mi a’ ghruagach uasal mar rium,
’S i shuas a gabhail a sraid;
Tharruing mo bhuadhan, ghluais i m’aigneadh,
Cho luath ’s a ghlac mi a lamh;
’S e faire nan sguab thug uam mo ghradan;
I bhuam, ’s gun agam ach sgail.

Nuair thog mi mo cheann ’s a chaill mi m’aisling,
Air leam gu’n deachaidh mi cearr,
A thaobh ’s nach robh ann ach samhladh faileis
De phlanntan greannach gun freumh;
Do mhais’ anns an am gu teann ga m’tharruing,
Bu trom a dh’ fhairich mi’n speic
’Am chridhe ’nam’ chom gu teann g’a sparradh
Le loinn is barrachd do sgeimh.

Gur gile do bhian na sgiamh a’ chanaich
Air sliabh ri gaithean na grein’;
’S tu teo-chridheach, riasant, briathrach, geanail;
Do bhial is maisiche deud;
A’d’ aghaigh tha ciall is rian ’cur dreach oirr’,
’S deagh dheanamh pearsa d’a reir;
Chan fhaca mi triall an iar no’n ear i
Te riamh bu strapaile ceum.

Nuair sheallas mi suas ri gualann na beinne
Ri’n dual, mar their iad, an Dun,
Bidh biorgaichean cruaidh ga m’ bhualadh mar pheilear
Is luaidhe is teine ri ’chul;
Bidh allt le m’ ghruaidh a nuas mar fheadan,
Mar chuach nach gleidheadh am burn;
’S e mheudaich mo thruaighe ghualaidh, ghreadaidh,
Fear fuadain eadar mi ’s thu.

[TD 190]

MA THOGAS TU FONN.

Ma thogas tu fonn; ma shuidheas tu leam;
Ma thogas tu fonn, a mhaighdeann;
Ma thogas tu fonn air son na Bliadhn’ Uir,
Gu’n cuir sinn air chul an t-seann te.

Chan fhac mi fhein mo leannan o’n uiridh,
Ged’s anmoch chunnaic mi’n raoir i;
B’e’n raoir an uiridh, ’s an diugh a’ Bhliadhn’ Ur,
Is thainig mi, ruin, ga d’ shealltainn.

Bha do dheoch-slainte deas ann am’ ghloine
Mu’n do ghlaodh an coileach ’s an oidhche;
Is dhol mi i buileach, o mhullach gu grunnd,
Mu’n robh ’s an Bhliadhn’ Uir ach naoidheag.

Ghlac mi am botul dubh ann am dhorn,
Is thug mi na m’ phoca leam e;
Dh’fhag mi mo chead aig na dh’fhan as mo dheigh,
Gus ’faigheadh tu fhein do roinn dheth.

Bha mi ’n uiridh a gearan air ’bhliadhna chaidh seachad;
B’i ’bhliadhna gun toradh gun loinn i;
’S mur dean a’ Bhliadhn’ Ur mo chrunadh ni’s fearr,
Is duine gun agh a chaoidh mi.

Nan cluinneadh tu’n saor, ’s ann aig’ tha’n droch sgial;
B’i ’bhliadhna gun sonas gun gheall i;
Cha cheil an troidh-thomhais, no’n locair, no’n sabh,
An naire de’n chaileig a mheall e.

Tha’n griasaiche ’graitinn nach dean e greim tuilleadh;
Gu’n chuir i cheann buileach air aimhreit;
Le duil gu’n coisinneadh obair nam brog
Dha leannan ’an coir no’n ana-ceart.

[TD 191]

Tha croitear an fhearainn a gearan mar chach;
Gu’n do chrion am buntata ’s an t-samhradh,
’S nach d’fhuair e do dh’iomall air curachd an earraich
Na gheibheadh dha leannan ’s a’ gheamhradh.

Tha maraich a’ chuain a gearan gu cruaidh
Air crosaidhean fuara, tonn-mhor;
Nach urrainn dha fhathast bean og ’thoirt do’n chlachan,
An deighinn tigh’nn dachaidh o’n doimhne.

Tha’n t-iasgair a gearan air gainne na mara;
An t-sid ’bhi cho greannach is oillteil;
Cho mhath dha na linn bhi aig’ air an fharadh;
Is bhrist e ’cho-cheangal ri Oighrig.


LUCHD NAM BRATAICHEAN.

Tha fonn air luchd nam brataichean;
Tha gleus air luchd nam brataichean;
Nach eibhinn luchd nam brataichean,
’S an air’ air Goirtein Domhuill.

Thuirt Ailein fhein is aoibh tigh’nn air,
“Bidh seoid gle mhath ’s an oidhch’ againn;
’S ma’s e’s gu’n dean iad coibhneas ruinn;
Cha chaill sibh air dol comhl’ ruinn.”

Dol seachad tigh Chloinn Mhurchaidh
Bu mhor bha choltas buirb oirinn,
Gur mairg a thigeadh full oirinn,
’S ar luirg againn ’nar dornan.

Bha Cailein fhein gu tugaideach,
Fo cheann an tighe fiuthaireach;
Och a Righ, b’e’n curaidh e;
B’e’n duin’ aig tigh Neaill Oig e.

[TD 192]

<eng>The following verses are by another hand.<gai>

Bu shunndach dol troimh Hianuis sinn,
’S an cursa leag-te siar againn;
An Ruighe cha robh cianail leinn,
Is Niall a gabhail oran.

Seach Tigh-an-Eilein mhuch oirinn,
Is thug ar gaisge cul-thaobh ruinn;
Is beag a bha de shunnd oirinn
Nuair dhluthaich sinn do’n Mhointich.

Gur mise fhuair am peabladh ann;
Gach fear bha sgroth de’n eabar air;
’S e’m Freasdal nach do bheannaich sinn,
Toirt mnath’ a Goirtein Domhuill.


ORAN.

Tha fuaim air feadh nan garbh-chriochan,
’S tha toirm an iomadh aite;
Tha iomadh gniomh mi-riaghailteach
A togail sgiathan danachd.
Mur sguir na h-uachdrain thalmhaidh so
De’m farmad seach mar tha iad,
Bidh cis air druim na fairg’ aca,
’S bidh riadh air tairbhe Neamha.

Chan ann gun aobhar dearbhachdach
’Tha fearg air clann nan Gaidheal;
Ma dh’eireas iad, cha leanabail iad;
Ma charaicheas iad, bidh blar ann;
Mur toir lagh an tairgse dhaibh,
’S mur faigh iad sealbh is feairrd iad,
Cha teagamh leam nach ciosnaich iad
Na ciocraich tha ga’n sarach’.

[TD 193]

Bha spiorad tosdach, samhach
Air na Gaidheil bho chionn uine;
Cha ghlic a bhi ga’n sarachadh,
’S an nadur ’chur gu dulan:
A dh’aindeoin reachd nan geocairean
’Tha ’g itheadh roic na duthcha,
Chan eagal do na Gaidheil—
Tha cairdean air an cul-thaobh.

’S iad sud na h-uachdrain mhaoidhteach
A chaill an cuimhn’ air trocair;
Gun sgur a malairt breitheanais;
’S a ceiltinn math na corach;
An dream a chuir na Gaidheil
Fad o’n cairdean ’s o’n luchd-eolais;
Bu narach e r’a chuimhneach’
Mar dhuraichd iad am fogar.

Ach ma’s siol do Adhamh iad,
Cha mhor de nadur dhaoine
’Chaidh idir, idir fhagail annt’;
Tha Satan an deigh fhaotainn;
Nuair chaidil sluagh na Gaidh’ltachd,
’S an traigh rinn iadsan maorach,
’S tha mhiann orr’ a bhi sasuichte
Mu’m bi muir-lan a taomadh.

Tha ceithir nithean sgriobht’ againn
Le firinn, nach gabh sasuch’;
’S e’n coigimh h-aon na h-uachdarain
’Tha cinntinn suas an trath so;
An talamh iomadh-leudaichte
Cha dean e greim fo’n cairean;
’S chan ann a nasgaidh uapasan
Tha’n uaigh a faotainn laraich.

[TD 194]

Ach tha mi’n dochas uair-eigin
Gu’m fuaraich an cuid shronan,
’S gu’m faigh na Gaidheil ceartas;
’S nach bi iad fad fo’n spogan.
Chan eil iad gun fhear-iuil aca
Ni’n chuis a thagar coir dhaibh,
MacCaluim, ’s cha b’e’n diu e;
’S bidh buaidh ’an cuirt a’ Mhoid leis.


SUIRIDH NA GRUAGAICH.

Nam faiceadh sibh Sandy, srann air a tighinn,
An togar ’na cheann dol teann air an lige;
’S e siola de’n dram’ thogadh fonn air a’ ghille
Air son Eoghainn a’ mhilleadh le gamhlas.

Bha Alasdair gobha gun togar ’s fo mhi-ghean,
’Faicinn nam feara a mealladh na nionaig;
Smaointich e’n cabhaig gu’n gabhadh e sgriobag
Seachad air diogain a’ mhuilleir.

Bha toiseach aig Alasdair, thachair dha buannachd;
Shuidh e g’a gharadh ’s a dh’fharraid na gruagaich;
Bha’n chomhl’ air a glasadh ’s MacCaluim g’a bualadh,
’S cha mhor nach do ghluaiseadh an crann dhith.

Dh’fhalbh e o’n dorus is choisich e sraideag;
Shuidh e m’a choinneamh aig oisein a’ gharaidh;
Chualaig e coiseachd gu socarach failidh;
Is mothaichear Mairi le Sandy.

Thuirt Alasdair gobha ’s e labhairt gu straiceil,
“Coma leam d’fhar-chluais; tarruing a’ lathair.”
Thuirt Eoghan gu sprachdail, gu’n slaiseadh e ’mhasan,
Nan gabhadh e nadur de dh’ angar.

[TD 195]

’S e cala na birlinn a’ chuil ’s eil an stararaich;
’S iomadh fear fuadain mu’n cuairt anns an anamoch;
Bidh Donnachadh Mac Ruairidh aig a cluais anns an dorcha,
Is Eoghan aig iomairt na Damrod.

Thuirt Donnachadh Mac Ruairidh shuas ann am eisdeachd,
“Tha buaidh aig na baird air Eoghan Mac Sheumais;
Nam faighinn mo dhurachd ’s a chliu chur an ceill,
Bhiodh Uisdein ’an dreuchd aig a’ bhan-righ.”

Tha fear ’s e ga shaltairt fo chasan nam beistean;
Rathad an t-aon aca ’sgaoileadh bho cheile;
’S ged chruinnicheadh na cuantan air uachdar a’ cheile,
’Bidh Eoghan ’an greim anns an Damrod.

Mo cheisd de ne feara ’s e Caiptein na h-Airde,
Eoghan Mac Sheumais, an sleisdeanach aluinn;
Gun ghruagach ’s an duthaich a dhiultadh a lamh dha,
Bho’n Urbhaig gu Barragho Hoighnis.


ORAN DO NIALL MAC ’ILLEATHAIN
’S E FAGAIL THIRIODH A DHOL DO AMEIRICA.

Mo ghradh air an oigeir a sheoladh na tuinn,
A mharbhadh na geoidh is na h-eoin air na tuim,
A riofadh an seol ann an doilich na gaoith’,
’S cha mhiosa gu feum thu air reidhlean an fhuinn.

’S tu dhireadh na mullaich ’s an tuinich na feidh
Gu h-uallach le d’ ghunna, ’s a chuireadh an reis;
’S tu dheanadh an tuilleadh ’s a chuireadh tu ’n ceill;
’S tha fios aig na Muilich air; chunnaic iad d’euchd.

[TD 196]

Feumaidh mi’n tus mar tha chuis a chur sios;
An doigh air an d’ fhuaradh thu suas leo air tir;
Bha’m bat’ anns a’ chala ’s i fantuinn ri sid;
B’e gunna do roghainn chur air aghaigh na tim.

Nuair dh’imich sibh comhla le’r n-ordugh gu leir,
’S a chaidh fear air gach taobh mar a shaoileadh e-fein;
Nuair shin thu ri d’ shuil i le stiuradh do leus,
Bha’m fiadh air a leonadh gun deo air an fheur.

Nuair shoirbhich le d’ lamhaich bha cach riut an diumb;
Na Sasunnaich uaibhreach bh’air chuairt feadh na duthch’,
’S ann b’aill leotha coimhead le coimhicheas dur
Air teomachd is gliocas an Tirisdich uir.

Bha cairdean na bainnse le taingealachd ruin
Aig iarradh do chomuinn, ’s bu chomain a’ chuis;
Ach dhiult thu le deachainneachd, ’s lean thu do thurn;
’S mur d’fhuair iad thu fein, rinn iad greim air do chliu.

B’e Seonaid ni’n Deorsa o d’oige do lann;
Cha d’aichich i riamh dhuit nuair dh’iarradh tu ’n crann;
Le doimhneachd na durachd ’s an luths bha ’na com,
Le ’braise ’s le ’cumhachd, bhiodh buille na bonn.

’S e thogadh dhomh m’inntinn ’s a dhireadh i’n aird,
An gille dubh donn nach bu throm air a’ bharr;
’S ma dh’fhagas tu sinn ’s dol do thir nan craobh ard,
Bidh cuid de d’ luchd-duthcha fo thursa gu brath.

Ma sheolas tu null bhuainn thar tuinn a’ chuain shiar,
Atlantic nam meall mar na beanntan ’am miad,
Bheir aon diu, nuair dh’eireas, na speuran fo lias,
Mar ghrein ann an tinneas fo sgiobal nan nial.

[TD 197]

Bha thusa ro-chleachd-te ri marachd nan tonn;
Gu tric ann an gabhadh nuair dh’fhasadh muir trom;
Nuair sheideadh am brios oirre direach an ceann,
Bu mhath air a clar thu ’s gu h-ard anns a’ chrann.

Tha moran toirt cliu ort, ’s mi’n duil nach eil ann
Aon neach nach robh gradhach mu d’abhaist gach am;
Ann an Galldachd no’n Gaidh’ltachd bhiodh cach ort an geall;
’S tu, ruin, ’s an tigh-osda nach soradh am bonn.

Bu dual dhuit o d’ mhuinntir gu’m buinneadh tu meas;
’S thu shiol Chloinn ’Illeathain a b’ealanta ’chleachd;
Is cha do leig thusa na bhuinneadh dhuit seach,
Ach lean thu ri d’ dhuthchas’ an giulan ’s ’an ceart.

Ar durachd ’s ar guidhe gu’n ruig thu gu slan;
’S ar n-urnuigh gu’n till thu mu’n criochnaich do la;
Gu’n eirich gu subhach dhaibh uil’ air do sgath,
Do chairdean gu leir, mar riut fhein, fhir, mo ghraidh.


DUGHALL MAC SHEUMAIS.

’S math thigeadh do Dhughall mac Sheumais
Ad gun tolg is cota ceutach,
Brigis ghorm de chlo nach steineadh,
Agus leine chamraig.

Bha thu laidir aig an sgadan,
Deonach gu dol a shabaid;
’S diumbach mi do fhir mo bhaile,
Fear dhiu nach do phrann thu.

[TD 198]

Dh’ eirich tubaist mhor do Dhughall;
’Tigh’nn o’n sgadan, chaill e ’chuineadh;
Fhuair e striochdan measg nan umaidh
Air sraid chuil na Galldachd.

Air deoch slainte Dhughaill ’ic Chaluim,
Air deoch slainte Dhughaill ’ic Chaluim,
Air deoch slainte Dhughaill ’ic Chaluim,
Leis an t-searraig bhranndaidh.


RANNAN.

Is iomadh rud tha’n crochadh rium,
Tha’n domhan ann an strith rium;
Tha lotan ann am inntinn
Nach lionar gu brath.
’S e leannanachd nam boireannach
A dh’fhag mo bhodhaig millte,
’S mi dol an dolaich diomhair
Air druim a’ Phuirt-Bhain.

Nan robh balach beag agam,
’S am Freasdal a bhi strith ris;
Esan a bhi cinntinn,
A sineadh ’s a fas,
Cha bhithinn ann an eisimeil,
’S am fleasgach bhi ’s an tir so;
Oir gheibheadh e na miltean,
’S an nionag a b’ fhearr.

[TD 199]

MOLADH EOGHAIN MHUN.

<eng>ARCHIBALD MACPHAIL was born and reared at Cornaigmore, Tiree. Even as a boy he was noted for his wit. He composed a good number of songs, mainly of the humorous order. They were all very clever, but in many of them the personal reference is rather thinly veiled, if at all; so that there are many living that would be ready to take offence at passages pointed at their forebears that were by no means complimentary. The bard was a shoemaker to trade. Later, he and his brother Lachlan became joint tenants of the farm of Croish. Archibald died there in 1889. His daughter, Mrs. Lamont, now occupies the farm.

The subject of the following song was a young lad, Hugh Munn, who was engaged by the Cornaigmore crofters as herdboy, for the lordly sum of £1 in the half-year. Among notoriously careless guardians of crops our hero was evidently outstanding; so that when this eulogy was recited to the old men, they rose in wrath with one accord against the author, till they realised the keenness of his satire.<gai>

Molaibh Eoghan Mun thar gach oganach,
Thar gach uile chloinn tha sibh eolach air;
Cumaidh e dhuibh cruinn
An crodh air feadh ur fuinn;
’S e nach dean an cuibhreach le ropannan.

[TD 200]

Leigidh e dhaibh triall
Far an fhearr am fiar;
Orra cha robh riamh
Gainne loin aige—
Ach ionaltrachadh fial
Farsuing air bheag pian,
’S loma-lan am bianan
De dh’fheoil orra.

Siod na h-eich bhios triamanta, doideanta;
Meanmnach mar am fiadh
Nuair bhios torachd air;
Chite ’san loch-lian
Faileas barr nam miar;
’S mor am meas ’s am miadh
Aig na drobhairean.

Chuireadh e ’san fhang
Fad na h-oidhch’ an gang,
Ged a bhiodh iad seang
Anns a’ ghlomanaich.
Lorgadh e dhaibh eang
Giobach, ’s nach biodh meang
Far an cinn an t-seamrag
’S na neoineinean.

’S e an gille nach robh gruamach
No sroineiseach;
Is beag a tha de dh’uabhar
No ’mhorchuis ann.
’S a dh’aindeoin ruith is ruaig
Chite gean ’na ghruaidh;
Chan e not an duais
A bu choir bhi aig’.

[TD 201]

’S e’n gille fuasgailteach
Eolach e
’Ni ealamh eich an Tuairneir
A chomhlachadh;
’S ged a robh e dual
Dhaibh bhi ri cron gach uair,
Cumaidh esan suas iad
Le doideachas.

Faodaidh Iain Ruadh
Cadal loisinneach;
Cha tig greim a sguab
No a dorlach aig’;
Cha b’ionann ’s iomadh uair
Bhiodh gach each mu’n cuairt
’Falbh ’nan greigh gu luath
Feadh an eorn’ aige.

’S iomadh oiteag fhuar
Chaidh mu ’dhoideagan;
Dh’eireadh e o shuain
Gun dad comhdaich air,
A cluinntinn fead nan sguab
Aig na h-eich mu’n cluais,
Gus an d’fhuair e’m buachaill’
’Tha sonruichte.

Buachaille gun chearb,
Siubhlach mar an earb
A ruitheas mar choin sheang
Feadh nan obanan;
Fiosrachail gun fhoill
Duiltheannach le sgoinn,
’S cumaidh e na tairbh
O na do-bhliadhnaich.

[TD 202]

Cumaidh e gach am
Dhuibh cho doigheil iad,
’S nach bi trod no clambar
Feadh Chornaige;
Chan ionnan is an dream
A chleachd sibh a thoirt ann,
Leigeadh iad air seod
Leis a’ ghoraich’ iad.


COMHRADH
EADAR IAIN AGUS MOR.

Iain—
Thoir mo shoraidh-sa do’n aird,
Dh’fhios na maldaig luasganaich
’Rinn na briagan so cho daicheil—
’S lionmhor ait’ an cualas iad;
Gu’n robh am maodal agam lan
De’n stuth ro-laidir, bhruailleanach.
Mo mhile mallachd ort gu brath
O’n chuir thu’n aird an tuairisgeul.

Mor—
Och nan och! mar tha mi d’ dheigh
O’n tha do speis air fuarachadh!
’S mor gu’m b’ fhearr leam thu leat fhein
Nan dream gu leir bha guaineis rium;
’S bha mo bheachd, mo dhuil, ’s mo speis
Air tigh’nn o’n chleir leat ’s buarach ort.
Dhol thoirt geill do neach fo’n ghrein,
’S a chreidsinn de na chuala tu!

[TD 203]

Iain—
’S truagh leam fear a gheibh ort greim
O’n tha na breugan fuaighte riut.
Ged b’e ’mhiann a bhi riut reidh
Dheanadh tu fhein e gruamach riut;
’S ged bhiodh na ciadan air do dheigh
Cha dean thu seud a bhuannachd air,
’S gun dad ’nam beachd air son an ceilidh
Ach dol ceum a ghuaineis riut.

Mor—
’S math an t-am ’san d’thuirt thu e,
M’an cuirinn cach air fuadach uam,
’S ma’n cosgainn m’uine air do sgath,
Ged’s ceum air ghaig leam d’ fhuathachadh
Ach gheibh mi fear a ni dhomh d’aite,
Cheart cho ard bun cluaise riut,
Aig am bheil stoc is croit is barr,
’S ’na sgiobair bat’ air uaireannan.

Iain—
Cha do chleachd an gille coir sin
Dad de dhoigh nan tuathanach;
Cha dean e curachd as a dhorn,
’S chan iarr e’m por a chruadhachadh.
Do chuid fearainn bidh na stroicean
Glas le moran luacharach,
’S cha toir e barr na dheanadh lon duit
Fhad ’s is beo ri d’ ghualainn e.

Mor—
Nach neonach leamsa e bhi lunndach
’S e cho sunndach uaireannan;
Tha e cho mireagach ’s a’ chuil
Ri cluich ri run nan gruagaichean,
’S ma gheibh e aonta air as ur
Gu’n treabh e dluth na cluaineagan,
’S gu’n cuir e deannan air an t-suil
A dh’fhagas buchd nam chruachansa.

[TD 204]

AN T-AILLEAGAN UR.

Beir mo shoraidh do’n ait’ eil an t-ailleagan ur
A dh’fhalbh thar an t-saile le bata na smuid:
Mo chion air an ainnir is clannaiche cul!
Tha mis’ air bheag cadail bho’n dhealaich thu rium.

An cuala sibh idir mu’n ainnir ro chaoin
A dh’fhalbh as a’ chala ’s a’ mhaduinn Diar-daoin?
Ma thilleas i dhachaidh gun ghalair gun ghaoid,
Mo bhron thig gu gaire le manran a gaoil.

Chan ioghnadh do mhathair bhi craiteach a’d’ dheigh,
Le feothas do nadair, ’s tu malda d’a reir;
’S tu dh’fhuaigheadh le snathaid ’s a b’ fhearr obair-greis
A dh’fhoghnadh do’n bhanruinn le’m fagail a’d’ mhein.

Chan eil i ri ’faotainn bean d’aogais fo’n chrun;
Cas chuimir fo ’h-aobrann, ceum aotrom, deas, dluth;
Ni’s gile na’n fhaoileann air aodann nan sugh;
’S i mhaise tha d’aodann a chaochail mo ghnuis.

An am dol troimh ’n ruidhle bu chinnteach do cheum;
Do chluas ris an fhidhleir is d’inntinn d’a reir;
’S tu dhannsadh gu cinnteach do phiob nan dos reith;
Ghabh uaislean is islean, ’Chatriona, dhuit speis.

Troidh chuimir ’m broig chomhnaird is boidhche ni ceum,
Nach dochainn an neoinein no roineag de’n fheur;
Bu mhiann leis gach oigeir bhi comhl’ riut aig feill,
A nighean chuil oir, ’s mi fo leon as do dheigh.

Nuair rachainn ga d’amharc ’s ann ort nach biodh gruaim
Ged bhiodh iad nan dusain ’nan suidhe mu’n cuairt;
Shuidheadh tu lamh rium ’s do mhathair ri d’ chluais;
’S mu’n tig an Fheill-Paruig bidh fainn’ ort bhios buan.

[TD 205]

Ged gheibhinn ri’n iarraidh na ciadan de’n or;
Crodh druimionn air buaile g’an cuallach ’nan drobh,
Le caileig neo-stuama, bu shuarach sud dhomhs’;
Gu’n duraichdinn bhuam iad, ’s a’ ghruagach bhi m’ choir.

Chaidh mi do Ghlaschu a shealltainn na reul;
Is phaigh mi mo leth-chrun air ticket na train,
’Dhol gu Strathaven air turus gun fheum—
Fear eil’ aice romham ’bha goirid dhomh fhein.

<eng>The foregoing song was composed to Catherine Sinclair—Catriona Ni’n Iain ’Ic Chaluim ’an Goirtein-Domhnuill, latterly Mrs. Neil MacKinnon, Ibrox.


It was customary for Archibald Macphail to compose verses on the herdboys that from time to time looked after the interests of the crofters of the township of Cornaigmore. The following fragments are part of the lampoons he composed on two of them.<gai>


Do Dhughall Mac Dhomh’uill ’Ic Iain Bhain.

Gur e mise tha gu craiteach
Air an Chanradh ’s i cho fuar;
Tha cuspaichean is gagan
Air fas gu barr mo chluas;
Tha’n crodh an deigh mo sharachadh;
Mar sud ’s lair bhan Iain Ruaidh;
’S mur gleidh mi gu Feill-Martuinn iad,
Chan fhaigh mi fairdean ruadh.

[TD 206]

Air A’ Chuspair Cheudna.

B’olc an aire, ’s b’e’n diuthail,
Fear cho stagant ri Dughall,
Fear cho ealamh ’s a dhuisgeas
Anns a’ mhaduinn le curam,
Gus am fearann a rurach
Dh’fhiach eil beathach ’an cuil ann,
Chum a sparradh ’am punndar gu paigheadh.

. . . . . . . .

Do Alasdair MacNeaill (Cuil-Dheis).

Cha teid thu do’n Mhointich a’d’ dheoin gun bhi marcachd;
’S nuair chitheamaid uainn thu bu luath thu aig astar,
Air capull an Tuairneir, ga ’bualadh le bata,
’S tu mach an Tigh-searmoin.

. . . . . . . .

<eng>While Archibald Macphail was still single, and carrying on his shoemaking trade in his father’s house, he was visited one day by a neighbour newly home from the herring-fishing on the east coast. He had brought home with him one of the tiniest of clay pipes. He filled and lit this toy, and passed it to the bard. The latter having eyed it for a moment broke into spontaneous verse as follows:—<gai>

Meal do phiob, a Mhic ’Illeathain!
Fiach gu’n gleidhich thu i slan;
’S ann a th’innte rogha creadha
’Chaidh a tharruing a Dunbarr;
Air a cumadh ann an Sasunn
Aig an fhear is grinne lamh,
Tha ceann oirre cho mor ri sgillinn,
Agus spidean air a mas:
Gabhaidh i unsa gun tilleadh,
Gun a dinneadh motha ’s lan.

[TD 207]

<eng>The owner of the pipe was Hugh MacLean, Carnans.

. . . . . . . .

Macphail had now entered upon the tenancy of Croish farm with his brother Lachlan. On New Year’s Day he came to visit the old home, where he found his mother and his sister Mary. Before crossing the threshold he composed and repeated his Rann-Challuinn thus:—<gai>

Ged nach d’fhuair mi ’n raoir mo Challuinn
Fo na sparran far am b’abhaist,
’S fior mar thuirt an sean-fhacal,
“Gabhar cuirm ’an deighidh Caisge.”
Air bean an tighe b’eolach riamh mi;
’S aithne dhomh gu ciatach Mairi;
Chan eil ni bhiodh ac’ ga riaghladh
Nach b’e’m miann gu’m faighinn pairt dheth.

Dean am botul mor a tharruing
Leis am b’ainneamh a bhi traighte;
Cuir an strac-lan air a’ chuaich dheth,
Mar bu dual a gheibheadh brathair.
Guidheam sonas, ciall, is naire
Do na bheil a tamh ’s an fhardaich;
’S chan innis mi an corr de m’ sgial dhuibh,
Mu’n abair sibh rium, “bial gun fhaitheam.”

[TD 208]

<eng>DONALD BROWN was a near neighbour of Macphail—Domhull Mac Eoghain Bhruin. Of his verses we have only succeeded in bringing one to light. He had a dog called Toby, who, in company with a neighbour’s dog, Peitean, was caught sheep-worrying on the farm of Hough. The result was that the dog was destroyed and his master heavily fined. That was the occasion of the song, of which this verse was part. The Brown family emigrated to Canada.<gai>

Gur h-e Peitean bha gleusda;
’S e chuir an sceum ann ad’ cheann;
Thainig e feasgar ga d’ theumadh,
“Tiugainn; chan eirich dhuinn call.
Tha caoraich a mach feadh an t-sleibhe
’S am maighstir fhein air an ceann;
Ach theid sinn a dh’ionnsuidh an treud
Nach fairich gu de ni sinn ann.”

Ma bha mo chuilean ri call,
Cha b’ fhiosrach mis’ e bhi ann;
’S e sud a dh’fhag mise fo mhulad,
Thu fhein ’bhi ri fuil anns a’ghleann.

<eng>Peitean was a dog belonging to Iain Mac Chaluim, who at the time (80 or more years ago) lived on a spot now occupied by the Turner’s house.

[TD 209]

DONALD MACKECHNIE <gai>(Domh’ull Ban Mac Iain ’ic Eoghain)<eng> was born in Kenovay, Tiree, in the year 1846. He served his apprenticeship as a joiner at Gowanbrae, Bunessan. He was employed at the building of the Dhuheartach Lighthouse. Thereafter he went to Glasgow, and was for a number of years engaged with his cousin, Lachlan Mackechnie, who carried on an extensive building business in that city. He returned to his native island with his family, and resided in Hynish till his retirement from the postal service, in which he was employed as letter-carrier for the south end of Tiree for many years. He was a genial official, and popular with all who knew him. He was a talented musician, and was for a number of years employed by the Church of Scotland in teaching Psalmody at Balemartin, Heylipol, Cornaig, and Kirkipool. His classes were well attended, and his enthusiasm made little of the many weary miles he trudged, often on stormy nights, to distant parts of the island. He also taught singing in the day school both at Balemartin and Scarnish. The following songs are proof of his marked poetic talent. Leaving the postal service, he retired to Iona, of which his wife was a native. In the restful atmosphere of the sacred isle he spent the remaining years of a long and active life. He died there in January, 1923.

The “Primrose,” the subject of the following masterpiece, was a coal gabbert owned by Mr. Lachlan MacQuarrie of the “Store.” It is in pure sarcastic drollery the poet refers to her prowess as a coasting clipper.<gai>

[TD 210]

ORAN A’ PHRIMROSE.

Hi horo mo bhata, rinneadh d’ fhagail ur;
Hi horo mo bhata, rinneadh d’ fhagail ur;
Hai ho mo bhata; rinneadh d’ fhagail ur;
Eachann is Niall Ban a gheibh gu brath an cliu.

B’fhada chluinnt’ thu, Eachainn, g’a calcadh gu dluth;
Farachan cruinn do mhaide ’n tarruing air do chul;
Buillean cruaidh gun mhearachd ’teannachadh a buird;
Saoil am faiceadh cach na d’ dheigh-sa larach uird.

Sin nuair thuirt Niall Ban, “Nach dona dh’ fhag thu’n chuis;
Ged is toigh leinn Eachann, saoil am faigh e’n cliu?
’S iomadh braon do m’ fhallas thug i mach o thus,
Sinte foipe air an traigh, ’s an Carnanach ri m’ chul.”

Rinn sinn crann dhi ’chumadh do’n ghiubhas nach lub,
’S e bho bhun gu bharr gu fallain, laidir, ur;
Cho fad ’s bhios bord dhi’n ceangal, ’s nach fannaich a “crew”
Bheir i mach am fuaradh; sud mar fhuair i’n cliu.

Nuair bhios i na h-uidheam, ullamh le cuid bhall,
Laidir, dionach, daingeann, gun rugha gun mheang,
Theid i dh’ionns’ an fhuaraidh—’dol a suas na deann;
’Gearradh air a fiaradh, ’s i ga h-iarraidh gann.

’S laidir a cuid ghillean, ’s iad gun ghiorag cuain;
Togarrach gu riofadh nuair a thig i cruaidh;
Nuair bhios cach a tilleadh, ’s ann bheir ise buaidh
’Giulan aodaich slain fhad ’s dh’fhanas spar dhi suas.

[TD 211]

’S aigeannach a ceum nuair thig an seideadh cruaidh,
Uisgeachan na deigh air ghoil aig eirigh suas;
Muir ’na caoran geala bagarrach mu’n cuairt,
’S i le faobhar glan a cuim g’an sracadh suas.

Leumadh tu na chomhail nuair bhiodh toic ’s a’ chuan;
Nuair bhiodh troidh do’n sgod leat, ’s dorn do’n “pheak” a nuas;
Riof anns an t-seol thoisich, “topsail” a thoirt bhuait;
Bu tu fath mo mhisnich, ’s cronan brisg fo d’ chluais.

Tha i ullamh, ealamh, freagarrach d’a stiuir;
Nuair a dh’iarrar suas i, ’tigh’nn mu’n cuairt le surd,
Gun mhoille ’na h-astar nuair ’chrathas a siuil,
’Tionndadh air a sail, g’a faotainn lan as ur.

Nuair thig oirnn an Geamhradh greannach, cranndaidh, fuar,
’S a bhios cach an tarruing air a’ chladach shuas,
Theid ise gu sgadan do Bharra mu Thuath;
Taghlaidh i’n Loch Uthairn, ’bheir i luchd dheth ’Chluaidh.


ORAN EILE DO’N PHRIMROSE.

Hai ho mo bhata, threig do chairdean thu;
Thionndaidh iad ’nan namhaid, ’s chlaon gach baigh is muirn;
An aite ’bhith ga d’ charadh, ’cumail d’ailleachd ur,
Spuinn iad air an traigh thu, ’s dh’fhag iad thu gun stiuir.

’S ged bha thu balbh gun labhairt, dall gun sealladh iuil,
’S leir do’n neach theid seachad mar a chreach iad thu;
Thug iad dhiot gach maise, d’ainm air fad ’s do chliu,
Le lamhan do luchd-reubainn bh’ort an deigh cho dluth.

[TD 212]

Cha chluinnear do ghearan ged bha feachd mu d’ chul;
Chuartaich iad air traigh thu nuair bha’n t-aite ciuin;
Chuir iad thu bho astar, ’s b’aithreach leat an turn,
D’eolas bhi air Eachann, o’n ’s e fear do’n triuir.

Shrac iad dhiot na guaillean fuasgailte bho d’ dhruim;
’S ghearr iad do chlar-uachdair ’chum ri fuachd ort dion:
’S iomadh cas is cruadal fhuair thu ri an-shid;
’S mharcaich thu na cuantan tarruing guail do’n tir.

Bho’n a rinn an aois ort laidhe chuir i lag ’na d’ dhruim;
’S duilich dhuinn do laithean aireamh no chur sios;
Bha thu uair do’n t-saoghal theireadh daoin’ air chinnt
Gu’m biodh do dhachaidh bhuan na milltean cuain bho thir.

Ach dh’fhag thu sud na bhreig, is choisinn d’ euchdan cliu;
Dosgaidh riamh cha d’eirich dhuit a reir an fhuinn;
’S firinn th’anns gach lide tha mi nis a seinn;
’S dh’fhag thu sinn fo eislinn as do dheigh ga d’ chaoidh.

Beannachd leis a’ bhata ’b’aillidh chaidh air cuan,
Bho’n luchd-ciuird a b’fhearr a chluicheadh tal no tuagh.
Sin a thuirt Niall Ban gu tric ri pairt do’n t-sluagh,
Gun robh i saor gun fhaillinn, dionach, laidir, luath.


CUMHA.

Do Niall MacLaomainn (Nileachan), Am Posta.

Fhuair sinn naigheachd an-eibhinn
Nuair a leubhadh sud dhuinn,
Gu’n do chaochail an t-oigeir,
’S gu’n d’thug a leon e gu crich;
Cha chluinn sinn tuilleadh a chomhradh
’N tir nam beo, bho nach till
E thugainn thar Iordan:
Chaidh e’n comhail a Righ.

[TD 213]

’S e so Earrach a’ chraidh mi;
’S leir a bhlath air mo shnuadh;
Dh’fhag e leon air mo chridhe
Nach dean lighiche suas;
Tha mo cheum air fas tuisleach;
Chaill mi spionnadh mo chuim,
’S thainig smal air mo leirsinn
O’n dh’fhagadh a’d’ dheigh mi ga d’ chaoidh.

’S beag an t-ioghnadh do mhathair
A bhi craiteach gu leor,
Bho’n a chaill i do chomunn;
’S tric a thog thu dhith bron;
Bha thu riamh a’d’ chul-taic’ dhi,
’S daonnan pailteas a’d’ stor;
’S tu nach diultadh an deirce
Nuair thigeadh am feumach a’d’ choir.

Tha Gilleasbuig do bhrathair,
Mar luing a dh’ fhagadh gun stiuir,
Chaill e’n chombais a b’abhaist
A chumail sabhailt air curs’;
Tha na tonnon aig eirigh
Roimh, ’na dheigh, ’s os a chionn:
Chaill e buileach a mhisneach,
’S nach dean thu tilleadh a chaoidh.

Bha do ghliocas do-aireamh
Nuair a bha thu gle og;
Bha thu socrach is ciallach,
Bha thu rianail a’d’ dhoigh;
’S tu gu’n stiuradh an t-slighe
Do neach a thigeadh a’d’ choir
Le eallach peacaidh ga ghiulan,
’S e air dusgadh le bron.

[TD 214]

Thug sinn bliadhn’ agus dithis,
Seachd ga’n iomain is naoi,
Ann an companas comhla;
Sinn a cordadh mar chloinn
Aoin athar is mathar
Ann an cairdeas gun roinn,
Gus ’n do sgapadh le bas sinn,
’S gu’n do sgaoileadh do phailliun ri gaoith.

Ged a dh’fhalbh thu air thoiseach
Bho’n tir choigrich so bhuainn,
Tha ar creideamh ’s ar dochas
Gu’m bheil thu’n gloir tha bith-bhuan,
’N trusgan geal air do chomhdach
’S an ionad-chomhnuidh tha shuas;
’S gu’n deach thu stigh leis na h-oighean
Gu banais posaidh an Uain.

De’n stath dhuinn bhi gearan,
’S gur gearr sealladh an daoi;
’S ann tha’n Cruith-fhear ’na mhaitheas
Gach uair toirt rabhaidh d’a chloinn
Sinn bhi ’g uirnigh ’s ri faire,
’S gun fhios co’n latha no’n oidhch’
An tig an glaodh ud le cabhaig—
An lochran ’s oladh bhi leinn.

’S e mo ghuidhe ’s mo dhurachd
An comh-dhunadh mo rann,
Gu’n tig sibh uile bho churam
Mu’n tig an uine gu ceann;
Mu’n tig an aois ’s an ceann liath ort,
’S am fas do chiabhagan gann,
Teich a baile na leir-sgrios,
Thusa bheir eisdeachd do m’ chainnt.

[TD 215]

ORAN A’ CHNATAIN-MHOIR.

Nan robh mi’m bhard gu’n deanainn dan,
Is sheinninn ard gun mhuiseag;
Nan robh mi’m bhard gu’n deanainn dan
Do’n ghalair dh’fhag mi bruite.

Tha naigheachd bhochd againn an drasd
Mu’n phlaigh tha feadh na duthcha;
Tha mi gun fhois le pian mo chnamh,
’S cha dean am plasd mo chiuradh.

Bho chul mo chinn gu bonn mo shail,
Mo ghairdeanan ’s mo ghluinean;
Chan eil mi tinn, ’s chan eil mi slan,
’S gun chail agam gu sugradh.

Cha dean mi cainnt, ’s cha seinn mi ceol,
’S na deoir a ruith o m’ shuilean;
Le meud na tuainealaich tha m’ cheann
Tha m’inntinn trom, ’s cha duisg mi.

’S ann their iad rium nan gabhainn “spree,”
’S mi-fhin a ghleidheadh sunndach!
So ni do-dheanta do na dh’fhiach e,
’S pian a dol thar stiuraidh.

Chan ol mi Ti, ’s cha smog mi piob;
Cha leir dhomh ni le m’ shuilean;
Le tur nam miar gheibh mi mo bhial,
’Chur tiaruint ann na cungaidh.

Bha duil gun seachnadh e am Baillidh:
Ghabh e sraid g’a ionnsuidh;
E ’g iarradh croit’ gu bhi ga h-aiteach,
Gu bhi ghnath ’s an duthaich.

[TD 216]

Bho’n a bha ar Dotair laidir
Thug e dhasan dulan;
Cha d’thug e fatradh dha ’s a’ Bhagh;
’S e sud a dh’fhag e diombach.

Chuir e gach ministeir gun stath,
D’am b’abhaist a bhi lughmhor;
Na’n laidhe tinn, gun chli, gun chail,
’S an cairdean ump’ fo churam.

Tha aig gach muinntir, sear is siar,
An naigheachd chiadn’ r’a h-innseadh;
’S mur faigh iad feairrd ’an uine ghearr,
Gu’n toir e’m bas g’ an ionnsuidh.

’S e cnatan, fuachd e, agus plaigh;
Cha d’fhuair e tamh ’s an duthaich;
Chuir sinn e gu Mac-na-Groige;
Sheol e air Di-haoine.

Leag e posdachan na ban-righ;
Cha do dh’fhag e luth’s annt;
Iad g’a ghiulan anns a’ bhlath’s
Fo’n mhaileid air an cul-thaobh.

Cha d’fhuair e fatradh anns a’ Chaolas:
’S thaobh e Cailein Dughallach,
’Thoirt dha naigheachd air na daoine
’Chuir an taobh so cul ris.

Cha chan mi tuilleadh ruibh an drasd;
Le m’ dhan bidh mi ’co-dhunadh:
Bho’n ghabh e’n ruaig, thug sinne buaidh,
’S do’n fhuachd gu’n d’thug sinn dulan.

[TD 217]

<eng>JOHN MACDOUGALL or MACLUCAS was the son of Rev. Duncan MacLucas, who was for many years a Baptist minister in Tiree. He lived at Balephuill. John composed many songs. The most notable of them are the subjoined. He died in the prime of life, about 1875. His brother Duncan <gai>(Donnachadh Beag)<eng> was also a ready wit and good bard. Of his works we only know one verse of the parody on “Eilean an Fhraoich.” This was composed when he was being plagued by Lewis fishermen at the east coast, who sought him to sing on every opportunity this popular song. It seems he could sing it uncommonly well. After this explanation, we do not anticipate that anyone will take offence if we submit this impromptu verse.<gai>

Is truagh nach robh mis’ ann an Eilean nam biast,
’An Leodhas a fuireach, far’m faighinn mo bhiadh;
Gun char ach air cheilidh, ’s aig innseadh nam briag;
Na mnathan ag obair, ’s na fir air am blian.

<eng>Afterwards, Duncan was relieved of the Lewismen’s importunity.<gai>


ORAN AN IASGAIDH.

Is mithich dhomhsa toiseachadh,
Is m’oran chur an ceill;
Gu’n gleusainn suas mo rifeid-chiuil
A sheinn le eoin an t-sleibh;
Gu’n innsinn dhuibh mu chlann nan Gall
’S an dream d’am bheil mi fein,
Na Gaidheil rioghail threun roimh thim
Nach striochdadh anns an streup.

[TD 218]

Is lionmhor mear gun truailleadh
Tha mu’r guaillibh fein,
De’n fhior-fhuil ghloin a tha ro-uasal,
Taitneach, buadhmhor, treun:
Bidh buaidh gach batail aig na gaisgich,
Sin le’n tapadh fhein;
Bidh ruaig gu bras le luath’s nan cas
Air lasgairean na Beurl!

Cha toigh leam fasan Chlann nan Gall;
Cha taitneach leam am beus;
’S e itheadh ’s ol am biadh ’s an ceol,
’S cha mhor nach e an creud;
Cha mhearachd fada ged a chanainn
Gur e’m paidir e
Bhi ’g itheadh ’n sath gach oidhch’ is la;
’S cha laidir iad na dheigh.

B’e sin an comunn direach, bonnant’,
Ciosnach, foinnidh treun;
’S iad nach lapach ri uchd catha,
’S a chaoidh nach athadh ceum;
’S e dluthadh riu bu mhiannach leibh,
’S ur naimhdean air ratreut,
Mar leoghainn ghairg ri am a feirg
Air chorra-ghleus dol ’s an streup.

Tha staoileadh ur againn am bliadhna,
“Iasgairean an eisg;”
Cunntas chrann a liath mo cheann,
’S cha mhor bhios ann na dheigh:
Ma bhios againn ga’r toirt dhachaidh
Faraichean gu leir;
Ach ’s eagal leam gum bi sinn gann
Mu’n ruig sinn ceann na reis.

[TD 219]

Their cuid ma gheilleas dhuinn an t-sid
Gu’n dirich sinn an aird;
Gum faigh sinn uil’ an t-iasgach pailt
Aig toiseachadh a’ Mhaigh;
Ged bhiodh dusan ian ’s an ealtainn,
B’fhearr leam fear dhiu ann am laimh;
Ach cumaidh sinn ar misneach suas,
Cho suarach ’s gu’n tig e.

A fhleasgaichean na h-airde n-Iar,
Mo mhiann sibh thar gach al;
Tha sibh air ur n-aineol cian,
Aig iasgach anns gach ait’;
Roinn ’s a’ Bhoddam, pairt ’s a’ Bhrock dhiu,
Rosehearty, ’s gach ait’;
Bu mhiannach leam na ciadan crann
Bhi ac’ ’an am am paigh’dh.

Tha iasgairean bho’n aird-a-tuath
’S a’ Bhruaich so mar rium fein;
Gillean sgairteil, treubhach tapaidh,
Meamnach grad gu feum;
’S nam faiceadh iad aon fhear ’an sas
G’a sharachadh leis fhein,
Bhiodh sgathadh cheann le faobhar lann
Air Clann nan Gall gu leir.

Nam b’e ’s gu rachamaid gu’r dulain
Dubailt anns an streup,
Is iad bhiodh dileas air ar cul,
’S a bhuaileadh dluth is treun:
’S e Mac ’Illeoin de’n fhine mhor
Nach soradh dol ’s an streup
Nam biodh e leinn nuair mhaoidh na Goill,
Gu’n ceannsaicheamaid eud.

[TD 220]

Cha di-chuimhnich mi’n comunn runach,
Is sunndach iad leam fhein;
Mac Fhearghuis agus Domhnull Brun,
’S gur Dughallach mi-fhein,
Na bha ’s a’ Bhruaich de Chloinn Mhic Ghuaire
Fhuair sinn iad gu leir:
Sinn mar bhraithrean o’n aon mhathair
A dh’araicheadh i-fhein.

’S ann ’an Tiriodh fhuair mi m’arach,
’S mi ’nam phaisd gle og;
Nuair bha mi lag gun stath,
Air bheagan cail no treoir;
’S e bheathaich suas mi dh’ionnsuidh cruadail
Air neo-thruailleachd loin;
’S i sud an tir chuir smior ’am chnaimh
Ged tha mi lom de dh’fheoil.

Tir na gainmhich, tir ro-tharbhach,
Tir gu dearbh nach mor,
Tir a’ mhargaidh, pios de dh’Albainn,
Tir is meamnaich seoid,
Tir a’ mheanmh-chruidh, tir a’ gharbh-chruidh,
Tir an airgid mhoir,
Tir ro-ainmeil, tir gun gharbhlach,
Tir gun ana-bheist beo.


PILOT.

Chuir iad an t-suil a Pilot ban,
Chuir iad an t-suil a Pilot;
Chuir iad an t-suil a Pilot bochd,
Gun fhios ciod an lochd a rinn e.

[TD 221]

Diol mo chuid mulan aig mucan a’ Chubair!
Chuir iad ’nan smuid an raoir iad;
’S beag a bha fhios a’m gu’n robh iad ’san duthaich
Fhad ’s a bha’n t-suil ’am Pilot.

Ghleidheadh e dhomhs’ an garadh-cail
Gu la bho chromadh an duibhre;
Policeman riamh cha robh aig na Goill
Cho math ris air faireadh na h-oidhche.

Ged theid mi do m’ leaba, chan fhaigh mi loc cadail
Le balaich a’ bhaile ’s an oidhche;
Ach dh’fhaodadh na suiridhean fuireach aig baile
Mur dalladh a’ chaile mo Philot.

Saoil sibh fhein nach bu neo-bhanail
Am buill’ thug a’ chaile le foill dha;
Gur mairg gill’ og d’an leannan a’ bheist
O’n chuir i bho fheum mo Philot.

Bha mo chuilein-sa ro-mhath air fuadach;
Chuireadh e suas ri beinn iad:
Bho chul-thaobh an tighe dh’fhalbhadh e siubhlach,
’S ruigeadh e Tur an t-Saighdeir.

Ged rachainn-sa tamull air chuan,
Gun tilleadh gu uair na h-oidhche—
Ruigeadh tu’n cladach, is gheibheadh tu mi,
Ged rachainn air tir ’an Goinneag.

Chuir mi petition a dh’ionnsuidh na ban-righ’nn,
A dh’innseadh mar thachair do m’ Philot;
Thuirt i gu’n cuireadh i gini ’am dhorn
A chuireadh suil oir ’am Pilot.

[TD 222]

<eng>CAPTAIN ANGUS LAMONT was born in Lagnancruach, Cornaigmore, Tiree, about the year 1844. He was the son of John Lamont, farmer, cattle-dealer, and merchant there. Being a lad o’ pairts he entered Glasgow University as a medical student. The lure of the sea, however, was too much for him, and he soon deserted the healing profession for the romantic calling of the mariner. Having served his apprenticeship with the famous Hall Line, he rapidly rose to the position of master. He was only about forty-four years of age at the time of his death, which took place on board his ship at San Francisco. There he was buried with Masonic Honours in the Ancient Order’s burial-ground. He was the author of a number of songs. Unfortunately, the only one we have been able to procure is the well-known “Lagnancruachan.” Another song of his, was composed when the Oban and Callander Railway, as yet, only reached Dalmally, and while the author was awaiting at this place a conveyance to take him to Oban on his way to Tiree. The chorus is:—<gai>

“Ho cha cheil mi, he cha cheil mi,
Ho cha cheil mi gur tu’s fhearr leam;
Cha cheil mi air sluagh an t-saoghail
Gu’n d’thug mi mo ghaol thar chaich dhuit.”

<eng>“Lagnancruachan” was well-known and sung during the author’s lifetime. It was first circulated in semi-permanent form, hand-written, with four-part harmony, among the members of St. Columba Gaelic Choir, when that choir was still in its infancy. Some of the verses are almost identical with those of another song published in Volume II. of the Maclean Bards under the reputed

[TD 223]

authorship of James Maclean. Which bard was guilty of the evident plagiarism we leave the public to judge.

Captain Lamont was, by the by, married to a sister of the famous Captain Donald Mackinnon of the China Tea Clipper, “Taeping.” Both captains died in the prime of life.<gai>


LAG-NAN-CRUACHAN.

Ma theid thu Lag-nan-cruachan,
Dean innseadh dhaibh, mur cual iad e,
Gur ann air moch Di-luain
Le gaoth-tuath a rinn sinn seoladh.

Nuair dh’fhag sinn a mach Grianaig,
Bha ceo is fiath nan ian againn;
’S ged chuir sinn h-uile stiall oirre,
Cha dianadh i dhuinn cronan.

’N sin fhuair sinn mar a b’aill leinn i,
Is chroch sinn na siuil arda rith’;
Nuair chuimhnich mi mo mhathair
Bhi ga fagail, bha mi bronach.

’Dol seachad air Creag-Ealasaid,
Bha ’ghaoth a tigh’nn o’n ear oirnn;
Bha i ga ghearradh geal againn,
’S e oirre h-uile stroic dheth.

Dir-daoin bha latha b’eibhinn ann,
Ri taobh an fhearainn Eireannaich.
’S i againn mar a dh’fheumamaid
Tigh’nn as ar deigh le solas.

Di-haoine thainig gruaim oirre,
Is thoisich i ri tuairnealaich;
Gu’n ghabh sinn air a’ ghualainn i,
An iar ’s a tuath air Toraidh.

[TD 224]

Di-Sathuirn gu’n do bhreeze i oirnn
Is dh’eirich muir na sioban oirnn;
Cha d’fhuair sinn fois no diobradh
Bho riof-irinn fad Dhi-domhnaich.

Am maireach bidh Bliadhn’ Ur againn,
’S a righ! gur beag mo shunndsa rith’;
Mi ceangailt aig an stiuir aice,
’S na siuil a falbh nan stroicean.

’S gur iomadh fear is aithne dhomh
’S a chaman ur fo achlais
’Dol dh’ionnsuidh na Cloich Ghlaise,
Ged tha mise ’tarruing ropa.

An aite duil bhi fortanach,
’S ann thainig oirnn a’ bhochdainne;
Bha cruadal agus gort againn
A nochdadh ri Cape Horn.

Cha robh ach briosgaid chruaidh againn;
An fheoil chan eireadh buaidh oirre;
’S chan fhaighinn-sa air uaireannan
De’n fhuar-uisge na dh’olainn.

Gu’n dh’fhalbh an rail o’n bhial againn,
’S an ceabain chaidh na stiallan oirnn;
’S gu’n robh sinn anns an t-siorruidheachd,
Mur b’iarunn bha ’s a’chorr dhith.

[TD 225]

<eng>JOHN MACLEAN <gai>(Iain Mac Dhomh’uill ’ic Eachainn)<eng> was a native of Balephuill, Tiree. He was the son of Domh’ull Griasaiche, whose sons were involved in the fishing disaster of 1856, but escaped with their lives. With the exception of Archibald,who tenanted a small holding in Balemartin till his death a few years ago, they all emigrated to Canada in 1878. This event is worthily celebrated by John MacLean, Balemartin, in his touching song, “Gur muladach mise.” In “Oran Mhanitoba,” by John MacLean, Balephuill, “Ghlac Mac’Illeathain an t-searrag ’na laimh” refers to Mr Lachlan MacLean, Lachainn Mac Eoghain, who left Cornaigbeg for Canada shortly before. Mairi was Mairi ni’n Alasdair, an aged servant who was left behind; but, determined to be still one of the loved family, she proceeded to join them on the first opportunity, sailing in company of clann Ghilleasbuig ’ic Neaill who left lower Cornaigbeg the following year. Our bard, though of indifferent health, lived to a good age. He was a genial soul, and was always a welcome guest at the homes of his fellow-islanders whom he was in the habit of visiting frequently in the adopted country.<gai>


AN DARNA GLUINEINEACH.

Ged nach eil mi ann am bhard,
Gu’n dean mi’n dan so urachadh,
Is innseadh dhuibh mu MacPhail
Aig an robh ’n darna Gluineineach:
Gur h-i bean Mhic Eoghain Oig
A rinn le seol mo stiuradh ann,
Is bidh e’m aire dhi ri m’ bheo
Mar chaidh mo phoca ’spuinneadh leis.

[TD 226]

Chan eil coimhearsnach mu’n cuairt
Nach deanadh suas leam cumhnantan,
Innsidh Mac Mhic Eachainn Ruaidh dhuit,
Ma tha ’luath’s ’s a luth’s aige:
Rach gu gobhainn na sgireachd
’S ni e’n fhirinn innseadh dhuit;
Gu’n togadh e dha cas mu seach,
’S gu’n cuireadh leanabh cruithean air.

Thuirt mi-fhin ’s mi ’deanamh gaire,
Cait an d’fhuair e’n t-ionnsachadh?
Bha gu leor dhuit sin a radh
Ged bhiodh tu ’m blair a’ Phrionnsa leis.
“Aig Sliabh a’ Chlamhain ’s an Cuil-fhodair,
’S ann bu mhotha ’chliuthaich e;
’S ma leubh thu eachdraidh a’ Mhoraidh—
So am fear a ghiulan e.”

Cha mharcaich mise e ri ’luath’s,
’S cha bhi mi suas ri ’luth-chleasan.
C’ait eil diollaid a dhol air
Nuair bhith’s e’n teas na h-upraide?
’S na beiltichean a bhith’s fo ’uchd?
’S na bucaill ’bhith’s a dunadh air?
An e boiteinean a chuirinn ann
Ma thig na Frangaich dluth oirnn?

Coma leat ciod e ’theid ann
Ma thig na Frangaich dluth oirnn;
Chan eil sinn cho gann de phris
’S nach cuir sinn diollaid ur dhuit air:
Is fhearr dhuit tarruing dhachaidh,
’S gaoth an ear a’d’ chul agad;
Cha mhath leam gu’m bi’n latha
’Dol troimh Bhaile-Phuill agad.

[TD 227]

ORAN MHANITOBA.

Air allaban tha mi ’s mi’n drasd ’s an ait’ ur,
Nach deachaidh riamh aiteach, no barr thoirt a grunnd;
Ach ’s e tha ga m’ fhagail-sa ’n drasd air bheag sunnd,
Nach faic mi mo chairdean air la na Bliadhn’ Uir.

Bha mis’ ann am’ oige car gorach mar chach;
Bha mi gaolach air iomain, is titheach air bail;
Ach leig mi gach fasan ’bha agam gu lar,
Nuair dh’fhag mi mo bheannachd aig “Baile nam Bard.”

An uiridh an Canada bha sinn air doigh;
Bha cairdean ’s luchd-duthcha gu dluth air ar toir;
Nis tha sinn air faondradh an taobh nach bu choir;
Gun chaomh no gun charaid a rachadh ’nar coir.

Cha b’ioghnadh an la ud ged bhithinn gun doigh,
Nuair rachainn ciad mile ’thoirt im as an stor;
Ach thainig Niall Ceanadach ’s Eachann ga m’ choir;
Rinn mise riu sodan ’s am botul a’m’ dhorn.

Tha sinne so fhathast gun chearcan gun gheoidh;
Dh’fhag sin sinn am bliadhna gun ianlaith air bord:
Chaidh coileach Chinncardain aig Mairi na ghleo;
’S tha sinne le choireannan goirid ’s na h-eoin.

Chuir Floiri ’na uidheam a h-uile ni bh’ann;
Is ghlac Mac’Illeathain an t-searrag na laimh;
Is chaidh mi fo ghealladh gu’n teannainn ri rann
A chuirinn gu Beathag ’an Canada-Thall.

Oidhche na Calluinn bha sinne gun sunnd;
Ach lean sinn am fasan ’bha againn ’bho thus;
Bha mi’n uiridh a gearan air la na Bliadhn’ Uir;
’S ann agam am bliadhna ’tha riasan co-dhiu.

[TD 228]

Am fearann a th’againn ’s ann ainneamh tha shamh’l;
Gun mhaide, gun chlach ann a bhacas an crann:
Cho fad’s a bhios sinne mar Thirisdich ann,
’S e Cnoc Mhic ’Illeathain ’bhios aige mar ainm.

Chan fhaic thu ach Innseanaich, milltean gu leor;
Cneapan mar sgathan ’nam fain’ air am meoir;
A’ phlaid’ air a filleadh mu ’shlinnein ’na cleoc;
’S a’ bhrigeis tha fodha gun ghobhal, gun ton.

Ged tha sinn an drasd fad o’r cairdean gu leir,
Ma bhios iad a’ lathair, thig cach le’n toil fhein;
’S nuair gheibh sinn an t-aite gu barr is gu feum,
Cha bhi cuimhn’ air na laithean a dh’fhag sinn nar deigh.


ORAN GAOIL.

A Mhor, a ghaoil, gur tu bha gorach,
Nuair chuir thu cul rium ’s mi’n duil do phosadh;
Bha mise dileas, gu fior ’an toir ort;
’S na fhuair thu choire nam’ aghaidh, m’oige.

A liuthad oidhche chaidh mi ga d’shealltainn,
Bha sud aig innseadh gu’n robh mi’n geall ort,
Mur bithinn slan ann an raidh a’ gheamhraidh,
Gu’n robh mo bhas ris air taillibh Cheos-thaobh.

Gur ann tha nair orm a bhi ga innseadh;
Gu’n d’thug do ghradhs’ air mo nadur striochdadh;
Gur tusa ghnath a tha tigh’nn air m’inntinn,
’S chan i mo mhathair, a thug a’ chioch dhomh.

Tha gillean oga air feadh an fhuinn so,
’S gu’n chuir an gaol iad bho thamh na h-oidhche;
Ged b’ann a treabhadh an deigh a’ chruinn e,
Gum bheil thu daonnan a tigh’nn a’m’ chuimhne.

[TD 229]

Ma tha’n dan dhomh gu’n ruig mi ’Bhealltainn,
Gu’m bheil mo dhochas ri dol gu Galldachd;
Gur iomadh te ann a thig ga m’ shealltainn—
Ach de sud dhomhsa, ’s nach cord a cainnt rium?

Bha thusa glic, ach bha mise gorach;
Tha cuir de sud anns gach te de d’ sheorsa;
Bha mise cinnteach, nuair gheibhinn pog uait,
Gu’n robh thu firinneach anns a’ chorr dhomh.

Ach ma dhealaich sinn, ’s ann le reite;
Tha’n rathad fada, ’s gu’n sguir an ceilidh;
Tha mis’ air fas ann a’m’ nadur steidhicht’:
’S gu’n cuir an t-Agh ort do rogha ceile!


NA SAORTHOILICH.

Chaidh na gillean grinn fo’n armachd,
’S boidheach an comhlan
’Ni seoladh a Scairinnis.
Chaidh na gillean grinn fo’n armachd.

Gunna, claidheamh, biodag,
A dol air na gillean,
Gu Russianaich a mhilleadh,
Air an Ruigh’ ga’m marbhadh.

’S iomadh caileag bhoidheach
A leanas an comhlan;
Bidh Iain Mor ’s am “Boidheach”
Fo’n cotaichean dearga.

’S math thig dhuibh le cheile
Am breacan ’s an t-eileadh;
Togaidh iad gu h-eutrom
An t-aona cheum gu foirmeil.

[TD 230]

Fhuair iad fios ’s a’ mhointich
Dol do Cheap an Dochais;
’S muinntir Ghoirtein-Domh’uill
A sheoladh do’n Ghearmailt.

Ma dh’fhalbhas sibh idir,
Cuimhnichibh an t-Snighe,
Ceannard air Volunteers
Cho measail ’s tha’n Albainn.

Thainig fios do’n duthaich
Gu’n d’fhuair iad an cunntas;
Na biodh oirbhse curam,
’S mac a’ Phrionns a falbh leibh.

Gu’m bheil aon de’n aireamh
Aig iarraidh fir ’na aite,
’S e toileach a phaigheadh
Le buntat’ is arbhar.

’S ann tha an comunn miorailteach
A list a obair Shleevan;
’S gann gu’n gabh an righ iad
Air tir no air fairge.

’S e sud an latha fiathaich,
Deatach mu’n Chnoc Shianta;
Gu’m bi bodaich Hianuis
A togail sgial an d’fhalbh iad.

’S iomadh te bhios duilich,
’S a leannan ’s a’ chuideachd—
A caoineadh ’s a tuireadh
Air rudhaichean Scairinnis.

[TD 231]

Ach a mhuinntir Ghoirtein-Domh’uill,
Ged is mor ’ur boilich,
Saoil an tig sibh suas ri Tomas*
Nuair ’theid an cota dearg air?


CALUM MACARTUIR.

Is mise Calum MacArtuir a tha fantuinn ’s a’ bhraighe;
Bha mi ’m mheat air an “Dolphin” ann an toiseach mo laithean.
Chaidh mi ’m bliadhna do Ghlaschu, ’s fhuair mi sealladh no dha ann—
Thainig atharrach’ fuasach air Cluaidh seach mar bha i;
’S chan eil mi sean.

Chaidh mo bhrathair gu port leam ann an toiseach an raidhe,
’S chaidh mi stigh anns a’ gheolaidh dhol air bord anns a’ bhata;
Sheas mi air a clar-uachdair ’shealltainn suas air a h-asaig,
’S thuirt gach aon de na tuathaich a tigh’nn a nuas ann am chomhail,
’N e so am meat?

Nuair a sheinneadh an fhideag, ’s a chaidh gach ni chur ’na aite,
’An deigh togail na h-acrach thoisich slachdarsaich laidir;
Thug mi suil air mo tharsuinn air an fhear a bha lamh rium:
Gu’n robh esan ’na chabhaig a cluich a chasan ’s a lamhan
G’a cumail ceart.


<eng>* The Author.<gai>

[TD 232]

Thug mi suil ann gu h-iosal air gach innleachd is asaig
A bha lubadh ’s a direadh ’s a cur strith air a’ bhata;
Gu’n robh dithis an sin ann aig an teine g’a chladadh,
Is ma dh’innseas mi’n fhirinn thug e’m chuimhne ’n droch-aite
Do luchd droch-bheirt.

Nuair a thainig an oidhche cha robh suim do na dh’fhag sinn;
Chuir an dram as ur cuimhn’ iad is sinn cruinn anns an chabin.
Co nach oladh na fhuair e? ’s daoin-uaisle g’a phaigheadh.
Nuair a dh’iarradh a suas sinn bha is’ ’an Cluaidh aig a h-aite
Ga’r cur a mach.

Chaidh mi sgriob feadh a’ bhaile gus na thachair Canal rium;
Air gach dorus bha sgriobhadh, ’s gu’m bu lionmhor an aireamh:
Chaidh mi dh’ fhear de na tighean ris an canadh iad warehouse;
’S bha na gillean ga ’m fhoighneachd cheart cho coibhneil ri ’m bhrathair,
Ach thoir rud leat.

O b’e ’n t-ait’ e da-rireadh; bha gach ni ann gu ’m ailleas;
Gheibhinn deoch agus biadh ann mar a riaraicheadh nadar;
Bha gach ni ann ’na uidheam mar a ghuidheadh mo mhathair;
Ach na dheibhinn sud uile, mur a b’urrainn mi ’phaigheadh,
Chan fhaighinn dad.

[TD 233]

O ’s ann ann bha na daoine; cha robh traoghadh air sraidean,
Air an ais ’s air an aghaigh, ’s coltas cuthaich air pairt dhiu;
Ar leam gu’n foghnadh e’n Chruinne na bha chuideachd a’ lathair:
Ach ’s ann a chruinnich iad uile an latha ’rugadh a’ bhanruinn.

Nuair a ghluais mi ’s a’ mhaduinn dhol a dh’fhaicinn mo chairdean,
Gu’n d’ thug gillean mo bhaile dhomh gach sealladh a b’ aillidh;
Thug iad mi ’chabin a’ “Chlansman,” ’s shuidh mo shamladh ceart lamh rium:
’S math gu’m foghnadh e ’dhaoine an deigh an saoghal so fhagail,
Mar aite math.

[TD 234]

MAIRI NI’N UISDEIN.

<eng>MAIRI UISDEIN, Mrs. Maclaren, was a native of Balemartin, Tiree, and was the designer of the famous tartan, the surpassing glory of which was delightfully sung by John Maclean, the Clan Bard of the Macleans. The editor’s grandmother was the weaver of <gai>“Breacan Mairi Uisdein.”<eng> The song here submitted shows that Mairi was also a successful wooer of the Muse.<gai>


ORAN GAOIL.

Far ithill eile ho ro,
Far o far ithill o ro,
Far ithill eile ho ro,
Ochoin an uair a dh’fhalbh sinn.

Gur h-e mo cheist an t-oigeir
’Bha raoir anns an tigh-osda;
Nan gealladh e mo phosadh
Gu’m bithinn deonach falbh leis.

Thuirt e rium, “A Mhairi,
An nochd ma tha thu deonach,
Gu’m faigh sinn ‘line’ a’ phosaidh,
Is comhla rium gu’m falbh thu.”

“Mo chiste gheibhinn daonnan,
Is doigh air mo chuid aodaich;
Ach ’s ainmeil aig do dhaoine
Ma bheir do ghaol air falbh mi.”

[TD 235]

“Sud an rud a ni thu,
Is feuch nach gabh thu mi-thlachd,
Ma tha fear eil’ air d’inntinn,
Dean innseadh ma falbh mi.”

“Ma dh’innseas mi an fhirinn,
Chan eil fear eil’ air m’inntinn;
Chan eil bhuaith ach miosa
O’n chuir mi tri air falbh bhuam.”

“Ach ’s eagal leam, a Mhairi,
Ged dh’fhanainn-sa riut raidhe,
Nuair theid thu’n cainnt do chairdean,
Nach leig do mhathair falbh leat.”

Gur h-e mo cheist an Dughallach
Aig ’bheil an anail chubhraidh;
Gu’m fagainn-sa mo dhuthaich
Air chumhnantan falbh leis.

Far ithill eile horo,
Far o far ithill o ro,
Far ithill eile horo,
Ochoin an uair a dh’fhalbh sinn.

[TD 236]

OGANAICH AN OR-FHUILT BHUIDHE.

Le Fionnghal NicEachrain (Fionnghal a’ Ghobhainn), ’an Cornaig.

Oganaich an or-fhuilt bhuidhe.
Leat a chinneadh sealg is sithionn;
’S ann ad’ ghruaidh a bhiodh an rudha,
Nuair a bhiodh tu ’siubhal bheann.

Nuair a dhireadh tu na stucan
Leis a’ ghunna chaol nach diultadh,
’S i do luaidh ghorm is d’ fhudar
Chuireadh smuid air feadh nam beann.

Dhomhsa b’aithne cuid de d’abhaist,
Ged nach innis mi ach pairt deth—
Sithionn bheann is iasg a abhainn,
Nuair bhiodh cach a tarruing srann.

Oganaich an or-fhuilt shniomhain,
Dh’fhag thu sac tha trom air m’inntinn;
’S mur an till thu nall do’n tir so,
Mo thoil-inntinn bidh air chall.

’S leir a’ bhlath sud air mo shnuadh-sa,
Gu’n d’thug mi dhuit gaol nach fuaraich;
Dh’innis iad gu’n d’thug thu fuath dhomh,
Ach cha chreid mi, luaidh, an cainnt.

Ach nam biodh e mar bu mhath leam,
Bhiodh tu d’ bhaillidh air an fhearann—
Do choir sgriobht’ o laimh MhicCailein—
’S cha bhiodh m’earrannsa dheth gann.

Ged a bhithinn ann an iaruinn,
Fhad ’s bu bheo mi ga mo phianadh,
Cha leig mi do ghaol air diochuimhn’—
So a’ bhliadhn’ a liath mo cheann.

[TD 237]

JOHN MACPHAIL.

<eng>JOHN MACPHAIL, the author of the following pieces, was born at Clachanmore, Tiree, in the year 1846. Archibald Macphail, Croish, was his maternal uncle. John was a tailor to trade. For a number of years he prosecuted his calling in Bunessan, Mull, with the firm of Charles M‘Quarrie & Son. He afterwards removed with his family to Hynish, Tiree, and thence to Cornaigmore. After the death of his brother, Lachlan, he settled in Clachanmore where he was born. He died after undergoing a serious surgical operation, in the Western Infirmary, Glasgow, on the 20th October, 1909, in the sixty-fourth year of his age. He was the author of a number of songs of considerable merit, but his outstanding production is the Lament on his brother, William, who died of scarlet fever in the early flower of manhood.<gai>


MARBHRANN D’A BHRATHAIR.

Och na’n och! mar tha mise!
’S e mo chridhe tha craiteach;
Gur h-e ’m fiabhrus a ghread mi
Nuair a leag e mo bhrathair:
Anns an leabaidh ’n a shineadh
Far ’n do chiosnaich am bas e;
Dh’fhag sud toll ann am chridhe
Nach dean lighiche ’charadh.

[TD 238]

Ar leam na’n d’fhag mi leat beannachd
Nuair a thug mi mo chul riut,
Nach bithinn ga m’ ghearan,
Ged a bhithinn ga d’ionndrainn:
Bha mi ’g altrum an dochais,
Duil tigh’nn comhla ’n ceann uine:
’S ann a rinn thu toirt thairis
Ann an cadal gun dusgadh.

Ann an cadal gun dusgadh,
Nach tionndaich ’s nach caraich:
Ged a thiginn gu d’fhardaich,
Gur beag blaiths ann ri fhaighinn;
Ged a shiubhlainn an duthaich
’S tigh’nn gu d’ionnsuidh air acras,
Bidh do dhorus-sa duint’,
Is cha chluinn, is chan fhaic thu.

Chan ioghnadh do chuideachd
A bhi dubhach mu d’ dheibhinn,
’S an deoir bhi gu frasach
’An am laidhe is eirigh;
Ged nach dean sin dad maith dhaibh,
Bho’n a dhealaich an t-eug sinn;
’S e ceann-criche gach duin’ e—
Aon ma seach ’n deigh a cheile.

Aon ma seach ’n deigh a cheile—
Fear an diugh is te ’maireach—
Gun fhios de’n uair seach a’ mhionaid
A shireas am bas sinn:
Cha do gheall e do dhuine,
“Bheir mi uighear de dhail dhuit”;
Ach bhi feitheamh air iarrtas;
’S ann fo ’riaghladh a tha sinn.

[TD 239]

’S tric a bhios tu air m’aire
Nuair nach bi mi ga raitinn:
Gur a lionmhor sin cluicheachd,
Fearas-cuideachd, is abhachd
A rinn thu’n so ann ad’ shuidhe,
Ged tha mise ga m’ chradh ann:
’S e tha sgoltadh mo chridhe,
Mi bhi nis ann a d’aite.

Nuair thig am dol a laidhe
Is tigh’nn dhachaidh bhar cheilidh—
’S ann a bha thu, luaidh, cleachd-te
A bhi mach as mo dheigh-sa—
Ar leam g’eil ni ann a m’ chridhe
Aig eil fiuthair riut, ’eudail;
Ach cha chluinn mi thu ’tighinn;
’S fada, ruighinn do cheilidh.

Tha mi nis ’an tim sgur dheth;
Cha dean an tuilleadh dad feum dhomh;
Cha tig m’ionndrainn-sa dhachaidh
Ged a leanainn ’na dheigh so:
Ged is cruaidh e ri fhuileann,
’S fheudar fuireach as d’eugmhais:
Bidh mi nis a co-dhunadh—
’S trom tursach a’d’ dheigh mi.

[TD 240]

DO DHOMHNULL MAC FHIONGHAIN, MAIGHSTIR-SGOILE CHORNAIGE MOIRE, an deigh d’a sgoileirean priomh dhuaisean a thoirt a mach aig Mod Ionairnis.

’S tim dhomh chruit a chur air doigh
’S le m’uile dheoin gu’n innsinn dhuibh,
Mu’n chliu a choisinneadh d’ar duthaich;
Gur rud ur ’s an linn so e:
Anns an tir ’s an deachaidh m’arach,
’S sgeul gun bhas gu siorruidh e,
Gu’n d’fhuair Sgoil Chornaig urram mor
Aig ’n t-siathamh Mod ’s a’ phriomh-bhaile.

Ann am priomh-bhaile na Gaidhealtachd
As gach ait’ is tir bha iad,
A dheanamh dleasdanais do’n chanain
D’an robh gradh an sinnseara;
Ach ’an Eilean Tir-fo-Thuinn
Gu’n d’fhuaradh suinn bha dileas dhi:
Ni cainnt am beoil a cumail beo,
’S chan ann d’an deoin thig dimeas oirr’.

Anns an sgoil nitear a leubhadh,
’Cur am Beurl’ ’s a mineachadh;
Is fhuair Mac Fhionghain ’s gloine eanchainn
Ann an inbhe iosal i;
Ach le teagasg Luan is Sabaid
Dh’ardaicheadh da-rireadh i;
Gus eil i nis ri taobh gach canain:
’S miann a’ bhaird gu’n dirich i.

[TD 241]

Fhuair Mac Fhionghain cliu le fhoghlum
Os cionn mhorain; ’s b’fhiach e sin;
’S gun bhi deanamh briag no boilich,
Ni mi seol air innseadh dhuibh.
O’n latha thainig e ’Sgoil Chornaig
’S iomadh og ’bha innt’ aige;
’S cha chunnt mi’n diugh air mo dheich meoir
Ni’s eol dhomh dhiu le’n sgireachdan.

Chan ann do chainnt nam beann a mhain
A thug e’n gradh nach diobair e;
Ach d’a cairdean mar an ceudna—
Laidionn ’s Greigis, ’s binn leis iad;
Dhearbh e dhuinne mar a tha,
’S tha fianuis chaich g’a fhirinneach’,
’S luchd-ceasnachaidh na Ban-righ ghnath
Air paipeir ban g’a sgriobhadh dhuinn.

Chan ioghnadh leam ged bheirte speis
Do’n neach rinn feum do’n tir againn;
O’n thog e ’cliu cho ard am bliadhn’:
’S e sin chuir riamh e dichiollach;
Biodh saoghal fad aig’ agus slaint,
Gu ’shaothair a lan-chriochnachadh!
Biodh sonas, solas, agus agh
Dol leis an al tha strioch-te dha!

Co-dhunaidh mi a nis mo dhan,
’S an drasd cha dean mi’n corr a radh,
Oir ’s aithne do gach neach mar tha
Mu’n tir ro-aluinn chomhnard ud;
An tir a ghin ’s a thog na suinn
Air bharr an tuinn ’bhiodh solasach,
’S nuair roghnaicheas iad ’bhi air tir,
Bidh lan an cinn de dh’fhoghlum ac’.

[TD 242]

<eng>The above verses were composed by John Macphail, Clachan, in praise of Mr. Donald Mackinnon, F.E.I.S., who was awarded the “Highland News” Prize at Inverness (6th Mod) for having the highest percentage of passes in Gaelic of all the competing schools in the Highlands.<gai>


MOLADH THIRIODH.

<eng>THIS song won the first place in a competition inaugurated by the Tiree Association a number of years ago.<gai>

’S fada tha mi’m thamh, ’s cian ro fhada tha mi’m thamh,
’S mi gun oidheirp ’thoirt air aird chur air oran
Mu aillidheachd na tir, far an d’fhuair mi’m bainne-cich’,
Ris an abrar Tir Iosal an Eorna.

O ’thir iosal an aigh, far an nochdar dhuinn baigh,
Far am mireagach a bha sinn ’n ar n-oige;
Tir iosal nam buadh a tha lionmhor ri’n luaidh,
Deanaibh strith g’a cur suas fhad’s is beo sibh.

Tir iosal a’ chaoimhneis ’s am faigh an coigreach aoidheachd,
’S am minic an d’fhuair feumanach comhnadh;
Far nach d’ dhunadh dorus riamh air acrach gun bhiadh;
O sud far ’m faight’ an fhialachd ’s a’ choiread.

Air maduinn Cheitinn chiuin ’an am eirigh do’n driuchd,
Bidh na machraichran le fluirichean comhdaicht’;
Bidh gach tulaich agus bruach fo gach luibh is aille snuadh,
Mar tha seamrag-nam-buadh agus neoinein.

Ged nach feud sinn a radh gu’m bheil feidh air fireach ard,
No earb a gabhail tamh anns a’ chroc-choill;
Thig sgairbh oirnn o’n chuan, agus gudaboc o’n bhruaich:
Tha lachaich nan ceann-ruadh agus geoidh ann.

[TD 243]

Chan eil droigheann, ’s chan eil dris, chan eil preasanach sam bith,
Cha mhoth’ tha suilean-crith no puill-mhoin’ ann;
Ach min-fheurach grinn ’tha math gu cais’ is im,
Agus faileadh meala ’lionas ar poran.

Chan e toraichead a ghruinnd tha ionmholta dheth ni’s mo,
No aillidheachd do’n t-suil ged is mor e;
Ach ’s e ’dhaoin’ o linn gu linn a ni feum air muir ’s air tir;
Ann an tuigse, cainnt, is gniomh, tha iad sonruicht’.

O ’thir iosal an aigh, far am faighte na baird
’Chuireadh luinneag agus dan ann an ordugh;
Chan e far an robh na baird, ach am bheil ’s am bi gu brath,
Fad ’s a chluinneas sibh Clann Phail a bhi’n Cornaig.


GILLEAN NA CUIRME.

<eng>IT was for long thought that Archibald Macphail, Croish, was the author of this humorous ditty. The actual composer was his nephew, John Macphail, Clachan. The scene was laid in Balevullin. The verses we have been able to append here explain all that is necessary.<gai>

Fuirbidh, sguirbhidh, gillean na cuirme,
Fuirbidh, sguirbhidh, gillean na cuirme,
Fuirbidh, sguirbhidh, gillean a’ phrannaidh;
Chan fhiach iad an aithris no’n iomradh.

Na bh’aca de spainnean thug iad do chach iad;
Eoghan nan Carnan, dh’fhag iad falamh e.
Mar shodan ri cach gu’n mhill e ’bheul-ard
Le maide ’bhuntata g’a imlich.

[TD 244]

A Neaill ’Ic Laomainn, ’s tu mo laochan;
Choisinn do ghaol dhuit saod gu gabhail riut;
Thug iad dhuit spainn a ghleidheadh a lan,
’S nach leigeadh troimh ’mas an t-aona-bhainn’.

A mhic Ailein Oig, gur tu bh’air do dhoigh,
Nuair fhuair thu am bord an ordugh suidh’ aige—
Smuige le d’shroin, ga suathadh le d’ dhorn,
Gun neapaicin-poc’ ach do mhuilichean.

Gu’n dh’fhag sibh Niall Brun ’na shuidhe ’s a’ chuil,
’S e sealltainn o’n t-suil ’an duil gu’m faigheadh e
Corr de’n bhuntat’ nuair bhiodh na fir sasuicht:
Ach sgriob iad an clar gu h-iomlan.

Nuair theirig buntat’, ghlaodh an “t-Each Blar,”
An cluinn thu, ’Mhor Bhan, Cuir aird air tuilleadh dhuinn.
Nuas dhuinn an t-aran, ’s diar eile de bhainne,
O’n rinn sinn na balaich a chunbhail.

Nuair thainig an t-aran ’s e curaidh a ghabhadh;
Bha fhiasag air glasadh le fhads o’n a dh’fhuineadh e;
Stamagan laga cha dianadh iad dad dheth—
Bha faileadh is samh dheth ’bha buirbeil.

[TD 245]

JAMES MACFARLANE.

<eng>A MAN of considerable wit and facility of speech in prose or verse was James Macfarlane, Balemartin, the father of four ministers; John, James and Duncan, of the Baptist Church; Robert, of the Church of Scotland, for many years the respected minister of Glenorchy and Innishail.

The following ex tempore verse was his reply to the Duke of Argyll’s factor when he asked him his opinion of a new boat which a noted carpenter from Coll was building for him. Macfarlane ran his eye and his hand along the gunwale from stern to stem, and then said:—<gai>

A Dhomh’uill ’Ic Eachainn ’Ic Shomhairle,
’S tu thug an gnothuch do’n tir so;
A thogail bata do’n bhaillidh;
’S gur coltach ri Bargé righ i.
Nuair a theid i na h-uidheam,
’S iomadh rudha ni i chlioradh;
Cha bhi a leithid ri ’faotainn
Air an taobh s’ a Mhaoil Chinntire.

<eng>James MacFarlane, whose ready wit we have already noticed, went to see John MacLean, Tacksman of Kilmoluag, a man of giant proportions. MacFarlane wore a very shabby tile-hat. MacLean’s fine headgear was placed on the table at his elbow. As soon as he appeared Kilmoluag sternly rebuked MacFarlane for daring to come to visit him in such shabby attire; especially the hat. Without hesitation James replied,<gai>

“Fhir leoid na maise, deanamaid a’ bheairt is deise;
Biodh an ad is miosa aig an fhear is treise.”

<eng>“Here it’s to you, James,” said the other, handing over his own good hat. A pity it could not fit the witty MacFarlane.

[TD 246]

JOHN BROWN was born in Kilmoluag, Tiree, on the 4th May, 1854. He began his life as a herd-laddie, proceeded to be a ploughman, and afterwards followed the sea for a living. He was one of the quietest, most modest of men. Yet he was unsurpassed in wit, expressed in such soft and kindly tones that it often escaped many of his hearers, and the bard had his quiet chuckle all to himself. Besides being a poet of merit, he was also a good piper. His songs were mostly of a humorous order. He died on 21st August, 1906.<gai>


ORAN A’ BHUACHAILLE.

Ho ro, seinnidh mi luinneag dhuit,
Ho ro, air tuireadh nam Fianna:
Bheir mi dhuit urram is style a bhios lurach:
’S e chanas mi tuilleadh riut,
Curaidh nam fiadh-bheann.

Bidh d’fhinnean an stobadh,
’S do dhosan an cocadh,
Mar leoghann am monadh ’s do choltas cho fiathaich;
Mar nathair nan dubh-ghleanna ’direadh a’ mhunaidh.
’S de phuinsean a’d’ dhuthain na luntaradh ciadan.

’S tu ’dhireadh an geotha
’S gach sloc ’s am biodh feannag;
Lamh chreachaidh nan neadan ’s an Earrach ’s an t-ian annt’:
Sou’wester mu d’ mhullach a ghleidheadh nan uibhean;
’S cha ghealaich an t-uisge, ’s cha dubhaich a’ ghrian thu.

[TD 247]

Gach damh ’thig air cladach
Bidh sud aig brath’r m’athar,
Lan geire is saille ’cur saic air na miasan,
Ropannan mharag ’cur crith air na sparran:
Cha bhi mi g’a thagar o’n tha e gun iasg aig’.

Bidh do choinnlean a lasadh
’Cur soills’ feadh a’ bhaile,
Bho Bheinn Chinn-a-Bhara gu clachan Dhuinr Shiadair:
Bidh suirichean subhach ’s an oidhche ged ’s dubh i;
Cha teid iad ’an luba ged chuireadh iad sian orr’.

Nis sguiridh mi m’oran,
O’n chiuir mi gu leor air;
Ach tuigdh sibh boilich ann an deagh bhriathran;
’S nan toisicheadh tabaid, ’s mi sheasadh brath’-m’athar;
’S tha fios agam fhathast nach gabh e rium miothlachd.

Mar bhuachaill air airidh
Co e a bheir barr ort?
Is air an Fheill-Paruig bhiodh larach nam miar annt’;
Thu ceanalta, baigheil riuth’ anns a’ bhathaich;
An glas-darach lamh riut, ’s gheibh iad dheth siaradh.


AN LAIR BHARRACH.

Hi ho, hilibh o, Eachuinn Mhoir ’s gleusd thu;
Nuair dh’eireas tu ’s a’ chamhanaich
’Se Bharrach ’theid na h-eideadh;
Nuair shuidheadh tu ’na mullach
Gur e curaidh ’chumadh ceum riut,
Is udlain a sleisdean a leum as an ait’.

[TD 248]

’S e Eachunn agus Domhull na h-oganaich ghleusda,
Nuair dh’eireadh iad ’s a’ mhaduinn
Bu mhath gu dol ’an greim iad;
Cha tilleadh a’ ghaoth tuath iad
Cho chruaidh ’s air an seid i,
’S cha ghabh iad an ratreut gus an eirich an lan.

Floiri Nic’Illeathain, bu mhath gu dol an greim i,
A corran mar an rasoir,
Chan fhagadh i beum leis:
Chan ioghnadh leam idir
Na gillean a bhi’n deigh oirr’,
Chan ionann ’s iomadh te nach dean peurd leis a’ chard.

Na faiceadh tu na h-oig’ i, bu bhoidheach air srian i:
Bha bucaill gheal de’n airgiod
A dealradh m’a fiasaig;
Bha stiorapan de’n t-sioman
A diosgan m’a cliathaich;
’S b’e sud an capull iasgaidh nach iarradh an straic.

’S e Iain Mun a dh’araich an lair a bha iasgaidh;
Bha ’casan mar am baraile
Is car a dol an iar annt’;
Cha b’uilear dhi gach car a ni i
Stamh a bhi g’a siaradh;
Tha Erchie air a phianadh, ’s b’e ’mhiann i bhi baitht’.

Ach tha i nis air crasgadh,
’S tha pairt dhith air liathadh;
Ged chuirte i do Ghlaschu
Chan fhaigh iad bonn-a-siath oirr’;
Chan fhaighinn anns an t-seiche aic’
Na dheanadh dhomh an criathar;
’S thig ragaman a Hianuis ga h-iarraidh gun dail.

[TD 249]

Am fitheach gheibh a leor dhith,
’S bidh ceol aig an fhaoilinn;
An fheannag bidh gu sathach
’N la ’s granda ’s an Fhaoilteach;
An t-seobhag bidh gu sunndach
’S an t-ugh aic’ ga shlaodadh:
B’e sud an comunn gaolach air taobh na lair bhain.


ORAN NA “VIVO.”

Na gillean ’bha caithris an t-searraich
Nuair fhuair iad e ceart anns an stal,
’S iad ’chunnaic an solus an toiseach,
’S e’n crochadh air stob ’s a’ chrann-ard.
Bha’n oidhche cho dorcha gun ghealach
’S nach b’leir dhaibh each a bhiodh ban;
’S e sud a chuir is’ air a h-aineol,
’S cha teid i ’Newcastle gu brath.

’S ann againn ’tha ’n naigheachd an drasd,
Nach di-chuimhnich duine de’n al,
Gu’n d’fhuaras a’ “Vivo” air cladach
Mu bhristeadh an lath’ air an traigh.

Ach dhuisg iad Gilleasbuig Mac Chaluim
O’n bha e car fagus do’n ait’;
Is dh’eirich am fear ud le cabhaig;
Bha aig’ oirre sealladh no dha:
“Tha ciall aig mo thaibhsearachd fhathast
Ged bha iad a fanoid oirr’ cach:
Tha bliadhn’ o’n a chunnaic mi ’tannasg;
’S e foreigners ’th’againn an drasd.”

Ach ghlaodh iad gach duine ’s an t-sraid,
’S gun aon ac’ air staidhir an aird;
Is dh’iarr iad gach fear anns a’ bhaile,
’S gu’n tug-te na lamhan a cas.

[TD 250]

Di-luain nuair a chual an Ceann-siar e,
Bu naigheachd ro chiatach leo e:
Is chruinnich gach bodach is cailleach
Nach do rinn car bho chionn radh:
Bha’n chobhartach mhor so air tighinn
’S gu cinnteach b’e’n t-iongantas e;
Ach ged ’thigeadh an Airc air a’ chladach,
Bhiodh cuid dhiu nach faigheadh an sath.

Ach b’iad gillean na caithris mo ghradh,
Nach leigeadh am bioran le cach;
Is iadsan a sheasadh an onair,
Ged ’s minic bha robainn mu’n bhat’.

Bha mnathan le’m plaideachan tartain
Cho dileas ri caiptein a’ bhat’,
Co-dhiu a bhiodh traigheadh no lionadh,
’S iad fodha gu’n ciochan ’s an t-sail;
A trusadh gach cupain is truinnseir,
Is bloidhean de theapots aig pairt;
Ach a’ chuid dhiu a leubhadh am Biobull
Cha tugadh iad ni leoth’ mur spainn.

Ach ’s e beagan dhiu sud ’th’anns an ait’,
’Tha sealltainn ri Sgriobtur na h-aithn’;
Gu’m b’fhearr a’ bhean-fhiosachd’ ’s an cupan,
’S an tea ’tighinn bho Chooper thar sail.

Nuair a thoisich am feannadh ’s an rusgadh
Bha corcan a lubadh le sas;
Cha d’fhag iad urad na dudaich
A b’abhaist bhi ’buirich ’an aird;
Cha d’fhag iad an derrick no ’chuibheal
Nach d’rinn iad a leagadh gu lar;
Bha’n sgiobair aig innseadh ’an Grianaig
Gu’n d’thainig na “Fianna” m’a clar.

[TD 251]

Ach ’s e gual a tha’n cargo ’bhat’,
’S bi toilicht mur loisgear an sparr;
Bidh maide na slabhraidh a snagail,
Is barran na lasair g’a chnamh.

Nuair a thig Samson do’n duthaich,
Gu’n cuir e na smuid i gun dail:
Le ’bhotainnean tacaideach sguirte,
’S iad innte bho ’ludaig gu ’shail.
Nuair chaidh e air bord anns an iubhraich
’S a chunnaic e ’cuiltean cho grand’,
Gu’n shleamhnaich a chas air a h-urlar,
’S cha mhor nach robh ’mhaol ’s an mhuir-lan.

Ach dh’imich cromaisg mo ghraidh,
’S cha d’fhuirich e fad air a sgath;
’S e falbh air a ghluinean measg chreagan,
’S chan fhuasgail e plate dhith gu brath.

Paddy, bidh esan fo charraid
Nuair ’thig e le ’bhasgaid gun dail,
Bho’n a fhuair sinn na cupaichean riomhach
A ghleidheas gu dionach an lan;
Chan fhaic sibh annt’ peasgadh no sgagadh,
’S bheir sudach do’n ragaman tair;
Cha trusar dha urad na luideig,
Ged loisgear dhiu tunn’ air a’ bhlar.

Ach esan le ’chupaichean sgainnt’,
Nach cuirinn annt’ uisge ’bhuntat’!
Ach chi mise la agaibh fhathast
’Bu mhath leibh O’ Paddy ’bhi lamh.

[TD 252]

Bidh mi nis a co-dhunadh,
O’n fhuair mi na buird air an sparr;
Cha choir a bhi diombach de ’cursa
Bho’n fhuaras an criu aic a cas:
Chan fhada bhios airgiod Insurance
A paigheadh te ur ’theid ’na h-ait’;
’S tha ise an taic Phuill a’Mhanaich,
’S cha chros i’n Atlantic gu brath.

Ach sguiridh mi tuilleadh de’m dhan,
O’n tha e cho fagus do’n Mhart;
Am mac nach do rugadh gu’n liath e
Is pairt de ’cuid iaruinn ’s an traigh.


ORAN NA “NORWEGIAN.”

’N Di-haoin’ a dh’fhag sinn Glaschu
Bha flag againn a suas,
Bha Pilot air a’ bhridge aice,
Is Tug g’a toirt o Chluaidh;
Is ann aig Tail a’Bhanca
Chaidh an t-acair chur fo ’cluais;
Nuair thainig uair ’s a’mhaduinn,
Rinn sinn tarruing ris a’ chuan.

Nuair rainig sinn Port-Ghlaschu,
B’e sud an sealladh mor:
Bha nigheanan is caileagan
Is moran ghillean og—
Cuid a bha fo mhulad dhiu
Gu tric a sileadh dheoir,
A fagail tir am parantan
’S an d’fhuair iad arach og.

[TD 253]

’S a’ mhaduinn trath Di-sathuirne
Bha rant ann de ghaoith-tuaith;
’Dol seachad air Creag-Ealasaid
Bha canabhas a suas;
’S i dhireadh ris na stucannan
’S a shiubhladh iad gu luath;
’S nuair dh’fhag sinn sealladh Eirinn
Chaidh a breidean thoirt a nuas.

’N am seatadh rithe canabhais
’Thoirt astair dhi aig cuan,
Bha’n Ceanadach ’s an Domhnullach
’S iad comhla ’dol a suas;
Bu mhath air bharr nan slatan iad
Nuair ’thigeadh frasan cruaidh,
’S na ropannan mar ghloineachan
Le coire na gaoith-tuath.

B’e sud am bata snasmhor,
Bu tlachdmhor i air cuan;
Le ’h-acain laidir dhubailte
Gu siubhlach ’dol mu’n cuairt;
Ged ’thigeadh stoirm cha diultadh i,
A stiuradh troimh gach stuagh…
Iain Mor ’s e cumail uilidh orr’,
’S am pourie aig air chluais.

’S ann againn bha na passengers
Nach faca mise riamh;
Bha Albannaich is Sasunnaich,
A tigh’nn o’n Ear ’s o’n Iar;
Bha Deasaich agus Tuathaich ann,
’S gu’m b’uasal leam an gniomh …
’S m’ fhear-duthcha, Calum Camshron,
Le ’chaile chalma chiar.

[TD 254]

Bha cuideachd mhor de’n aireamh ud
Nach fac’ an t-aite riamh,
Mur cual iad iomradh ’n ait-eigin
Air gabhadh a’ chuain shiar;
Bha cuid a bha cho iosal dhiu,
Nach gabhadh tea no biadh,
Gus ’n d’rinn an fhairge sioladh,
Nuair chrionaich i gu fiath.

Nuair rachadh teintean fhadadh,
’S e ’h-astar nach robh mall;
Niall Domhnullach ’s an spaid aige
A cumail air nam meall;
Iain Brun ’s e sios an alloway
’S am bar’ aige na dheann;
Bhiodh tartaraich nan sluasaidean
Air uairean ’dol troimh m’ cheann.

’S ann ann a bha na sughaichean
’S na ruidean a bha mor;
Nuair thog i ris na bancaidhean
Gu’n d’fhan sinn greis ’s a’ cheo;
Bha meallan mora deigheannaich
Cho fuar ri Tigh-Iain-Ghreot;
B’e sud an sealladh uamhasach
Air uachdar nan tonn-mor.

’S ann air Di-haoine rainig sinn,
’S bha ceol againn ’bha mor;
Bha flute is concertina
Is piob ga’n cur air doigh;
Gach ceol a bh’aig ar sinnseara
Ga chur le strith nam meoir:
’S gur ann aig Point de Leve
Rinn sinn imeachd chum an fheoir.

[TD 255]

Nuair chaidh i steach do’n abhainn
’Bha’n taic an fhearainn mhoir,
Bha sealladh briagh’ air Canada,
’S e pailt de’n h-uile seors’;
Bha craobhan ard a direadh ann
A bheireadh dhinn na neoil;
’S gu’n lagadh teas na greine mi
Nuair dh’eireadh i o’n cheo.

’S ann oirnn nach biodh an t-uireasbhuidh
Nuair ruigeamaid an stor;
Bha Iain mac Neaill ga riarachadh,
’S e fialaidh anns gach doigh;
Gu’m bi mo mhile beannachd leis
Cho fad ’s a bhios mi beo;
Gu’m b’eolach air an laraich mi
’San d’fhuair e arach og.

Bidh mi nis a criochnachadh,
’S chan inn’s mi dhuibh an corr;
B’e’n steamboat an “Norwegian”
’S na ghabh sinn fhin an bhoids’;
Bha Alasdair Mac’Illeathain ann,
’S b’e sud an gille coir;
Is dh’fhag sinn ann an Cluaidh i
’S an gual ga chur air bord.


AN GABHADH CUAIN.

’S a’ mhaduinn Di-mairt bu ghabhaidh ’n latha
Nuair theid i cas orr’ o’n tuath,
Le sneachda gun bhaigh is sail’ ga’n dalladh,
Cha bu leir dhaibh talamh no cuan;
Ach chaidh na fir ghleusd’ an greim le cabhaig;
Dhaibh fhein a b’aithne ’n droch uair;
Le ’m bataichean treuna, geura, daingeann
Gu reubadh mara nan stuagh.

[TD 256]

Nuair thog iad na siuil bha croinn a snagail,
Buill ur’ a crathadh gu luath;
Am fear bh’aig an stiuir ’s a shuil air Manal,
’S cha bu leir dha aitheamh fo ’cluais;
Le doimhneachd nan tonn’s i gann ga laidhe
Rinn Lang a tarruing mu’n cuairt;
Nuair chaidh i chur failt air gabart Ailein,
O’n stem gach tarrann thug fuaim.

Bha thus’ ’Ille-Chriosd gu dileas, daingeann,
Gun sgios, gun fhallas, gun fhuachd,
Air cheann do chuid lion, ’s tu ’striochdadh bhradan,
’S a’ bhlionach chaitheadh tu bhuait;
Do chroman a’d’ dhorn ri’n sroin ga chrathadh
Mu’n gann a thig iad a nuas;
’S nuair thig iad air bord tha’n deo ga tharruing;
’S tu beo, chan fhaigh iad do’n chuan.

’S iad gillean mo ruin a b’fhiu an aithris
’N am eigin ’s cabhaig air cuan,
Le eolas is iuil gu stiuradh mara—
Dhaibh fhein a b’aithne ’n droch uair;
’S ann dh’ionnsaich iad og toirt, comhl’ ri’n athair,
An loin bhar bharra nan stuagh:
’S cha’n fhaca mi’n aicheadh ’n aite fhathast,
Ged bha mi’n acarsaid Chluaidh.

[TD 257]

HIGHLAND PADDY.

<eng>THE hero of this song was a shipmate of the author, John Brown. He was a fireman, and, like many of his hard calling, was much addicted to drink. As the bard tells us, he had often to go to sea very short of stores, and it was a stark fact that the money that should have bought the Christmas goose was spent on strong drink.<gai>

Highland Paddy, O Irish Paddy,
Highland Paddy mo nabaidh!
Highland Paddy ’s e’n diugh air a dhalladh
A fagail a’ chala mar b’abhaist.

Dh’fhag thu port Ghlaschu maduinn Di-luain;
Bha loaf agad ’s cuach bhuntata;
Leth-unsa tea is ceithreamh de dh’im;
’S e’n cocaire dhion o’n bhas thu.

Fhuair thu an Nollaig seachad an de;
Bha thusa ’nad bheist mar b’abhaist:
Gabhail nan diar b’e sudach do mhiann—
’S cha b’ionann dhuit giadh no ganradh.

Nuair chaidh thu do’n stokehold, s’ ann agad bha’n fhuaim;
Nuair leum thu air sluasaid stailinn
Bha smurach a’ ghuail a dol ann am’ chluais
An aite dol suas an amhuinn.

Highland Paddy cha dianadh e car dhuinn,
Ach seasamh ’s a thaic ris an fharadh;
Chan eil fiacail ’n a dheud a chagnas greim,
Ach X agus A ’nan aite.

[TD 258]

LACHLAN MACDONALD.


TUIREADH

AIR SON A THRIUR CHAILEAG,

a bhasaich ann an iomlaid seachduinne le Iadh-mu-bhraighead. Rinneadh an iorram chianail le athair na cloinne, Lachuinn Domhnullach ’s a’ Chaolas (Lachuinn Mac Ruairidh).

Och nan och mar a tha mi,
Is trom craiteach mo dheoir;
Tha tri lotan ’n am chridh-sa
Nach gabh lionadh ri m’ bheo.
’Caoidh Mairi ’s Hughina,
’S Catriona bheag og;
Tri neamhnuidean priseil
’Tha nan sineadh fo’n fhod.

’S ann air feasgar Di-mairte
’Thainig phlaigh ud do m’ chro;
Is seachduinn o’n la sin
Bha i caraicht’ air bhord;
Ochd bliadhna a h-aireamh,
Sud a chraidh mi ’s a leon;
Tha mi’n dochas an trath so
Gum bheil i’m Paras na gloir.

[TD 259]

Tri laithean na dheigh sin
Thainig deuchainn bha mor;
Saighdean guineach a’ bhais
Thug Mairi fo’n fhod;
Ceithir diag a h-aireamh;
Och, sud a dh’fhag mi fo leon;
Tha mo dhochas da-rireadh
Gu’n d’thug Ios’ i d’a ghloir.

Tri laithean na dheigh sin
Thainig deuchainn bha cruaidh;
Nuair dh’iarradh orm m’eudail
Is an t-eug g’a toirt uam:
Chaidh mi’n sin air mo ghluinean
A dh’urnuigh car uair:
De, chan fhaodadh i pilleadh
’S e g’a sireadh ’dhol suas.

Nach mis’ bha ’s an laraich,
’S an cas a bha cruaidh?
Aig iarradh mo phaisdean
’S mo lamhan dhiu mu’n cuairt;
Bha’n suilean glan aoibheil,
A boillsgeadh gun ghruaim,
Mar reula na maidne,
Gus na chaidil iad uam.

Mar thri geugan ’s an fhionain
’S iad a cinntinn fo bhlath;
No mar bhoillsgeadh na greine
’S e ’g eiridh ’an aird;
Thainig onfhadh bha uamharr’
A thug uam iad gun dail;
Dh’fhag sud mi cho truagh ri
Neach a bhuailte ’s a’ bhlar.

[TD 260]

Mar thuirlingeadh tairnein
Bho airde nan neoil,
Thainig thugam mo chairdean
Leis a’ phlaigh a bha mor;
Chuir sud sgapadh ’am chaoirich
Air an raon, ’s gun iad beo.
Cha till iadsan tuilleadh
Le furan ga m’ phog’.

Chaill mi m’athair ’s mo mhathair
Is mo bhraithrean ach corr;
’S de m’ pheathraichean gradhach
Cha d’fhagadh aon beo;
Ach so’n sgriob a thug cradh dhomh
Nach fag mi ri m’ bheo;
’S tha mo shuilean gu minic
A sileadh nan deoir.

[TD 261]

<eng>JOHN MACLEAN <gai>(Iain Mac Lachainn na h-Urbhaig)<eng> was born at Caolas, Tiree, on the 21st February, 1867. He was the son of Lachlan MacLean, son of Mary MacLean, daughter of Neil MacLean, brother of Iain MacAilein, the bard. He followed the sea for a living.

He began to compose verses when he was sixteen years of age. When of maturer years he composed a number of songs of merit, mostly love-songs. He had the sailor’s propensity of falling in love, and his feelings found expression in verses of evident sincerity. His best production is <gai>“Air moch Di-luain gu’m bu mhor mo smuairean.”<eng> He fell into ill-health, and died at Caolas on the 20th December, 1895, when he was only 28 years of age.<gai>


AN NIGHEAN DONN.

Gu ma slan do’n nighean donn,
Do ghaol a dh’fhag mo chridhe trom;
Gu ma slan do’n nighean donn,
Gur h-i d’aoidh tha tigh’nn fainear dhomh.

Sud an rathad bh’againn riamh,
Dol air cheilidh suas do’n t-sliabh;
’S mu’n tig an oidhche bidh mi triall,
Mu’n tig fear o’n iar ga d’amharachd.

Na gabh fear a ghabhas dram,
No stiuras long le gaoth an ceann;
Ach fear a dh’aiticheas le crann
’S a bheir a fonn an t-aran dhuit.

[TD 262]

Gu’m b’aill leat fear ni cur is buain,
’S a theid do’n chladach do’n Phort Ruadh;
Moll mu ’dhorus le gaoth tuath,
’S e fein a bualadh anns an t-sabhall.

Theid mi sgriob do’n bhail’ ud thall,
’S taghal ’an Salum ’tigh’nn a nall;
Am Port Ban bidh mi dol ann;
Ach ’s i m’annsachd Nic’Illeathain.

Air cheilidh ’m Milton ’s tric a bha;
Ach chuir mi uigh ’am flur a b’fhearr:
Cha leig mi’n nighean donn le cach,
’S gun a leithid air lar a’ bhaile.

Cha bhi soiree againn no bal
Nach toir thu urram as bhar chaich;
Do phearsa dhireach, aotrom, ard,
Is fuil nan sar bho d’ cheann gu d’ chasan.

Ged theid mi’n leabaidh gu tamh
Gu bheil do ghaol ’na m’ chridhe ’ghnath;
Ma bhios mi maireann agus slan
Gu’n toir mi mo lamh do Bhella.


A’ BHANAIS.

Horo hoireann, hug is hoireann,
Sud an comunn a bha boidheach,
’Dh’fhag an Caolas air Di-luain
Le oigeir suairc a dol a phosadh.

Bi sud a’ bhanais a bha eibhinn,
Posadh ’s reiteach olaich comhla;
’S beag an t-ioghnadh mar a dh’eirich;
Fhuair iad fios gu leir Di-domhnaich.

[TD 263]

Nuair a chruinnich iad ri cheile
’Chur an ceill an cairdeis comhla,
Mu’n do dhireadh am Port Ruadh leo,
Fhuair iad cuach de Mhac-an-Toisich.

Nuair a thog iad suas ri Bhalla
Cha bu mhath bhi tigh’nn ’nan comhail;
Gunnachan a losgadh fudair,
’S leis an smuid gu’n d’fhas i ceothar.

Choinnich fear iad air an rathad,
’S cabhag air a tigh’nn ’nan comhail,
’S thuirt e, “Air ur slainte ’illean,
Bho’n tha pig’ agam a’m phoca.”

Nuair a rainig iad ’n tigh-eibhneis,
Bha gach ni air ghleus ’an ordan;
’S gann nach d’thug e bhuap’ an leirsinn,
Na bha sheudan air a’ bhord ann.

Im is caise le buntat’ is cudainn;
Piocach, liuthag, agus cnodan;
Siolagan is corra-bhiuthair;
Giomach, gibearnach, is clomhag.

Easgannan a Loch an Riadhain,
Forc is sgian aca ga’n stroiceadh;
Cearcan ’s tunnagan a’ Chaolais,
’S iad ga’n sgaoileadh air an oirleach.

’S iomadh ioghnadh agus annas
Bh’air a’ bhanais aig an olach;
Bradain, cearbain, agus deargain,
Partain mheamnach agus sothain.

[TD 264]

Musgainean bha ann is maorach:
Faochagan ’s iad air an rosladh;
Brod an eorna ’s e air liath-losg;
’S pairt de shliasaid fir na croice.

Nuair chaidh na gloineachan a lionadh
Ghlaodh am fidhleir, “Nios an rosaid;
Fiach am faigh na balaich ruidhle
’M fads’ bhios brigh am Mac-an Toisich.”

Nuair a theann iad ri tigh’nn dachaidh,
Cur is cathadh agus reotachd;
Mu’n do rainig iad an Caolas
Bha na caolain ac’ a geobail.


MAIGHDEANN SHALUIM.

A mhaighdeann og tha’n Salum,
Do’n d’thug mi’n gaol nach aithreach leam,
O’n thainig thu do’n tir as ur,
Gu’n d’fhas mi sunndach, caithreamach.

Gur lionmhor mais’ ri aireamh ort:
Cha ghabh e cur am bardachd dhomh;
’S an gaol a thug mi dhuit o chian
Tha fhathast friamhach slan aige.

Ged tha mi trom ’s mi onrachdach;
’S e bhochdainn thug mi-sholas dhomh;
Ach gheibh mi neart is spionnadh ur
Nuair theid mi null do Ghroidigearr.

Bha mi uair ’s bu deonach mi
’Cur dhuanagan ’an ordugh dhuit,
Nuair bha mi falbh a siubhal thonn
Air bord air long nan ropannan.

[TD 265]

Thug mise greis a’m’ sheoladair;
Dol deas is tuath air bhoidseachan,
’S chan fhac mi boidhchead d’aodainn riamh
A measg nan ciadan seorsachan.

Do ghruaidh cho dearg ’s na rosagan;
Do bhilean tana ceolmhorach;
Do shuilean gorm is boidhche snuadh,
A bhuair mi dh’ionnsuidh goraiche.

Gur duilich leam ri aireamh e
Gu’m bheil thu falbh gun dail oirinn;
Am Freasdal a bhi leat ’s gach ni!
Chan fhaod mi fhin bhi lamh ra riut.

’S tu aoibh is loinn an aite so;
Gu’n dhearbh thu sin gle araid dhomh;
Gu’n d’thug thu’n t-urram o’n bhal-danns’
A measg na bh’ann de charaidean.

Gu’n d’fhuair mi d’eolas, ’s fada bhuaith,
Nuair bha thu tamh an Glasachu;
’S ma dh’innseas mi gach ni gu fior,
’S tu fhein a b’fhiach do leannanachd.

Do phearsa dhireach aotrom;
Do shlios cho geal ’s na faoileagan;
Gur socrach, comhnard ceum na maighdinn;
Is daonnan aoibh is aoidh orra.

Tha d’iomhaigh boidheach aoidheil leam,
Is fiamh do ghaire daonnan ort;
Is b’fhearr leam fhin na mile crun
Ma theid thu null do’n Chaolas leam.

[TD 266]

ORAN GAOIL.

A nighean donn, gur a trom a tha mi;
O’n dh’fhag thu’n tir gu’m bheil m’inntinn craiteach;
Thu thigh’nn do’n duthaich a dh’uraich cail dhomh;
’S mi’n diugh gu tursach ’s tu ruin g’a fagail.

Gur tric mo shuil-sa a null an Carnan,
Os cionn an Duin far an dluth do chairdean;
Far ’m b’uallach ceum na te leigh’seadh m’fhailinn,
’S i ’n diugh a gluasad air crualaich shraidean.

Gu’n d’fhag thu’n duthaich aig tus an raidhe
Le bat’ na smuid dhol a null thar saile,
Gu tir na Beurla, ’s gun feum air Gaidhlig;
Far ’n cuir fear eigin an ceill dhuit cairdeas.

Tha d’aghaigh sgiamhach le fiamh a’ ghaire;
Do ghruaidh is boidhche na ros na fasaich;
Do bhilean ceolar, ’s do dheud geal fainneach;
’S do phog cho sughar ri ubhlan garaidh.

Gur direach comhnard bho d’oige dh’fhas thu;
Gu h-aotrom, uallach, gun mheang, gun fhaillinn;
Mar eal’ air mointich is boidhch’ a shnamhas,
Tha slios na h-og-bhean a cord’ ri m’ nadur.

Gur taitneach foghlumaicht’ o’d oige dh’fhas thu;
Cho ceart ’s am Biobull, ’s i’n fhirinn d’abhaist;
Tha fuil gun truailleadh a’d’ ghruaidhean malda,
Is tu mar reult measg nan ceudan aireamh.

[TD 267]

AN LEANNAN UR.

Thug mi speis do’m leannan ur;
’S theid gach seann te chur air chul;
’S bidh mi nis a seinn do chliu;
Is innsidh mi gur tu mo leannan.

Sud an rathad bh’agam riamh,
Dhol air cheilidh suas do’n t-sliabh;
Nuair thig an oidhche bidh mi triall,
Ma’n tig fear ciar ga d’fharraid.

Dh’eisdinn briathran ceanalt, ciuin,
O’n bheul is binne ’sheinn a’ chiuil;
Bilean tana, boidheach, dluth;
’S mils’ do phog na sugh na meala.

Na gabh fear a phaisgeas seol,
No stiuras long le gaoith ’an cors;
Cuimhnich thusa Mac Neaill Oig
Nuair bhios oigeirean ga d’ mhealladh.

Gu’m b’anns’ leat fear ni cur is buain,
’Theid do’n chladach do’n Phort-Ruadh;
Moll m’a dhorus ri gaoith Tuath,
’S e-fhein a bualadh anns an t-sabhal.

Ged a theid mi ’Bhall’ ud thall;
Is taghal ’n Salum ’tigh’nn a nall;
’S am Port Ban, bidh mi dol ann;
Ach ’s i m’annsachd Nic ’Illeathain.

Ann am Milton ’s tric a bha;
’S bha mi’n duil gu’m beatainn cach;
’S ann a leig mi’n nigh’n a sas;
’S gun a leithid air lar a’bhaile.

[TD 268]

Cha chuir crainnteachd orm an drasd,
Is fear ur a dol ’am phairt;
’S ma bheir thu geill d’a bhriathran blath,
’S e sud a dh’fhagas mi fo charraid.

Ged theid mi’n leaba chan fhaigh tamh;
Tha do ghaol a’m chridhe ghnath;
’S ma bhios mi maireann agus slan,
Gu’n toir mi mo lamh do Bhella.


AN TURUS CUAIN.

Gur h-ann an tus a’ Gheamhraidh
Le reothadh teann is fuachd,
An nao’imh la fichead de’n mhiosa,
A sheol sinn mach a Cluaidh
Le criu de ghillean oga
Bha foghlumt’, deas, is cruaidh,
Is ullamh, ealamh, eolach
Gu seoladh tuinn a’ chuain.

’S e Doc na Ban-righ dh’fhag sinn
Di-ciadain mu dha uair;
Gach fear a fagail beannachd
Aig a leannan air son cuairt;
Bha barc nan tri chruinn arda,
Siuil bhana paisgte cruaidh,
Deas air son an sgaoilidh
Ri aodann na gaoith Tuath.

[TD 269]

Nuair a thainig birlinn oirnn,
’S a bha gach ni air doigh,
’S a dh’fhuasgladh a cuid fhaistichean
Gu astar air a’ bhoids’,
Gur h-iomadh te ’bha tursach;
Bu fhrasach, druiteach deoir;
Bha mathraichean fo churam
Nuair chaidh an criu air bord.

Nuair rainig sinn Creag Ealasaid,
Is seachad air na caoil,
Is ann a fhuair sinn ordan
A cuid sheol a chur fa sgaoil;
Gu’n d’thug a cliathach cronan,
Is croic ri a cruinn chaol;
Gur mise bha fo churam,
’S mo chul-thaobh ri mo ghaol.

Soraidh slan le’m mhathair,
Le’m chairdean uil’ is leir;
Soraidh ghraidh le’m leannan,
Te mheallach a’ chuil reidh;
Soraidh bhuam gu’m chompanaich,
A dh’fhag mi as mo dheigh;
Is og a bha mi comhla ruibh,
Is sheol sinn tric le cheil.

Di-haoine rinn i briosadh oirnn
’S i direach as ar deigh;
Bha frasan is gaoth Tuath againn;
Bu chorrach gruaim nan speur;
Bha canbhas g’a isleachadh,
Is cinn ga’n cur an greim;
Bha teannachadh air irinnean,
’S bu sgith bha sinn d’a reir.

[TD 270]

GAOL AN T-SEOLADAIR.

Gur mise th’air mo leonadh,
Trom, airsneulach, onrachdach, sgith,
Siubhal cuain nan tonn mora,
’S nach faod mi bhi comhnuidh air tir;
Smaointinn daonnan ga m’ bhuaireadh
Nach urrainn mi fhuasgladh dhiom,
Mu ghaol daingeann na gruagaich
’Ghabh tamh ann an uaigneas mo chridh.

Anns a’ mhaduinn ’s mi dusgadh,
Mo smaointean as ur ort gach am;
Bu tu’n ros measg nam fluran;
An lilidh fo stucan nam beann;
Bu tu m’aire ’s mo sholas
O’n a fhuair mi ort eolas neo-ghann;
Bu tu maise nan og-bhean;
Do ghaol rinn mo leonadh air ball.

Gu’m bheil gach maise th’air maighdinn
A lasadh ’an soillse do ghnuis;
Bu tu’n choinneal ’an coinnleir
Bheir le ’solus dhuinn aoibhneas as ur;
Bu tu craobh-ubhal a’ gharaidh.
Nuair a sgaoileadh i ’blaithean fo’n driuchd;
Loinn mo ghaoil cha ghabh aireamh
Ged leanainn gu brath air a cliu.

’S bochd, a luaidh, thug mi gaol dhuit,
’S nach urrainn bhi daonnan dhuit dluth;
Fuireachd comhl’ riut chan fhaod mi,
Ach a stiuradh a’ chaoil so a null,
Gun fasgadh bho uisge no ghaoithean,
’S tha choltas ri fhaotainn ’nam ghnuis;
’S bochd an sgiamh tha air m’aogas
O’n thug thusa, a ghaoil, rium do chul.

[TD 271]

Gur fallain, finealta, foghluimt’
Bho shail do bhrog thu gu d’ cheann;
’S math thig gun dhuit de’n t-sioda,
’S do phearsa g’a lionadh gun mheang;
Do cheum aotrom tha comhnard;
Cha lubadh am feoirnean fo d’ bhonn;
Is deud snaighte ’m beul boidheach,
O’m binne thig oran is fonn.

Thainig cuaradh is sgaradh
Air gach dochas a bh’agam do d’ thaobh;
Shearg na lusan fo’m blaithean
Bha gu fluranach fas air an raon;
’S ionnan sin ’s mar a tha mi
O’n a thuit mi a fabhor do ghaoil;
’S an ghreim bha eadruinn tha failinn,
’S chaidh na smaointinnean laidir fa sgaoil.

B’e m’aighear ’s mo sholas
Bhi tacan a comhradh riut fhein;
Is an gaol thug mi og dhuit,
Chan fhaigh te eile ri m’ bheo as do dheigh;
Cha ghabh do chliu cur ’an oran
Ged a leanainn ri m’ bheo air an t-seisd:
’S coir dhomh sgur bho nach cord sinn,
’S bhi cur beagan de m’ ghoraich ’an ceill.

Na bheil agam ri innseadh
Cha ghabh e cur sios dhomh ’san am:
’S gann gu’m b’urrainn dhomh ’sgriobhadh
Ged dheanainn mo dhichioll le peann;
Chan fhaigh mi tuilleadh do phog-sa;
Rinn oganach eile mo chall;
’S e esan bhi deas air son posaidh
Chuir gu’n diultadh tu coir dhomh ’na d’ gheall.

[TD 272]

Bha do ghnuis maiseach gu’m mhiann-sa;
Cha b’urrainn mi iarradh ni b’fhearr;
Do ghruaidh mheachair cho sgiamhach
Ri fluranan fiadhaich a’ bhlair;
Do ghaol, a cheist, tha mi ’g iargainn
O’n a thainig am fiabhrus so ’m dhail,
Is tha coltach nach fhiach e,
Ged a rinn e mo liathadh-sa trath.

’S tu mo steidh ’s mo reul-iuil,
’S tu mo roghainn, mo mhiann, is mo chail;
Bu tu sgathan do m’iomhaigh,
Gus na bhrist e na mhirean gu lar;
Bu tu cursa mo stiuraidh,
Gun atharrach’ oidhche no la;
Bu tu mo ghrian ’an am dusgaidh,
’S i a direadh nan stucan le blaths.

Gabh an rann so mar fhirinn,
’S gun mis’ ach aig innseadh mar bha;
Gach facal bho ghrunnd mo chridh’ dheth,
Is aigne m’inntinn gun tamh;
Tha’n t-am dhomh nis tigh’nn gu crich leis,
O’n is coltach nach till thu gu brath;
Mo shoraidh ’s mo bheannachd a’d’ dheigh;
Bhi ga d’ chaoidh cha dean feum dhomh no stath.


A NIGHEAN DONN.

A nighean donn, ma dh’fhag thu mi,
Gur h-e do ghradh thug mi fo chis;
A nighean donn, ma dh’fhag thu mi,
Cha robh mi sgith do d’ leannanachd.

[TD 273]

’S i’n sgeul a chuala mi aig cach,
Gu’m bheil fear ur a cur ort fainn;
’S ma threig thu mi, chan fhaigh gu brath
Te eil’ an gradh a bh’agam dhuit.

Och nan och! mar tha mi’n drasd!
’S trom mo ghleus a deanamh dain;
’S ged bhuineas mi do shiol nam bard,
Cha chuir mi aird mar’s math leam air.

Gur e mise tha fo phramh,
Ga d’ chuimhneachadh a h-uile la;
’S ma bheir an geamair uam do lamh,
’S e sud a dh’fhagas falamh mi.

Bu tu mo leannan-sa bho thus,
’S mi daonnan gleidheadh ort mo shuil;
’S ged dheanainn manran ri te uir,
Bhiodh tusa, ruin, air m’aire-sa.

’S ann ’s an eilean iosal bhan,
A thogadh an nigh’n donn is aill’,
Far ’n cinn an t-eorna taobh na traigh,
Mu’n cluinnear gair nam marannan.

B’og a fhuair mi gaol do phoig,
Ann an eilean gorm an fheoir;
’S duilich leam ’s gun mi ga d’ choir,
Ma phosas tu ’an ain-fhios domh.

Gorm-shuil chiuin fo mhalaidh chaoil,
Gruaidh is boidhch’ na ros an raoin;
Is mils’ do phog na mil an fhraoich
Aig seillean caol nan earannan.

[TD 274]

Deud mar dhisnean, daingeann, teann;
Fiamh do ghaire b’aite leam;
Gur h-e do bhriodal thogadh m’ fhonn,
’S mo lamh mu d’ chom g’a teannachadh.

Gu’m bi mi seoladh air Di-luain
Leis an “Dubh-Sgeir” mach a Cluaidh;
’S e thus’, a ghaoil, bhi’n Tigh-na-Bruaich,
A chuir nach d’fhuair mi sealladh ort.

Choisinninn dhuit lon gun dith,
A seoladh cuain bho thir gu tir;
Ach ’s eagal leam gu’m bi thu’m dhith,
’S nach till thu ris a’ mharaiche.


CAILEAN NA POSTAIREACHD.

A nigheanan, a nigheanan, gur mise tha dhibh sunndach;
Tha post agaibh fo’n Ghovernment, ’s gur oidheirpeach an turn e;
Gum bu fad a siubhal thighean sibh, a tional feadh na duthcha,
A trusadh dh’ionnsuidh ’Chruin na tha chuineadh aig cach.

Gu’n thagh iad ann am bhaile sibh, o’n tha sibh math air cunntas,
’S gu’n cumadh sibh gach sgillinn dheth gu h-innich air ur curam;
Nuair fhuair sibh am petition ann am metre bha sibh sunndach,
A siubhal feadh na duthcha gach cuil agus ait’.

[TD 275]

Tha feadhainn eil’ a Rudhaig chaidh a chuideachadh ’s an dreuchd leibh;
Gu’n do rainig iad Bhalla ann am bagarradh na deirce,
A falbh o gach dorus is an cosnadh ga’n treigsinn,
’S gun sgillinn leo aig eirigh an deigh obair la.

Gu’n deach ur n-ainm do Ghlaschu, ’s cho fada ri Duneideann;
Gu’n do rainig e Sasunn, agus stad e ann an Eireann;
Bidh fiosan a tigh’nn dachaidh o gach sagairt agus cleireach,
A dh’innseadh mar dh’eirich do’n dreuchd bh’air ur laimh.

A Dhomhnuill bhig ’Ic Caluim, gur farranach do churs’ dheth,
’S tu air bheagan cadail, leis na cailean feadh na duthcha;
Thu ’giulan nam bagaidhean, ’s ag adadh dhaibh a’ chuinidh,
Gus ’n do shil do shuilean aig cul tigh a’ bhat’.

Di-ciadain bha i frasach agus bagarrach gu gaothaich;
Cha b’aill leibh dol air astar, bha i caithreamach ’n ar n-aodann;
Nan do dh’fhalbh sibh le Iain Chaluim, thug e’m baga thar na Faoth’lach;
’S bhiodh cothroman ri’m faotainn do dhaoin’ air Traigh-Bhaigh.


REULT NAN OG-BHEAN

Ged ’s fad am thamh mi gu’n dean mi’n dan so
Do’n nigh’n donn ghradhach a thalaich m’eolas;
Is boidheach d’ aodann is fiamh do ghaire,
Ag urach’ cail dhomh ’chur aird air oran.

[TD 276]

Is iomadh te ris an d’ rinn mi sugradh,
Is maighdeann ur chuir mi uigh ’na doighean;
Ach thug thu buaidh air gach aon gu leir dhiu;
Cho fad’s is leir dhomh, ’s tu reult nan og-bhean.

’S e fath mo chruadail nach faic mi ghruagach
Is duinne cuailean, ’s a gruaidh mar rosan;
Do phog mar ubhlan air chraobhan sughar,
Is d’ anail cubhraidh; ’s tu run gach oigeir.

Gach la bho’n dh’fhag mi an t-eilean aghmhor
’S an d’fhuair mi m’arach ’an laithean m’oige,
Gur tric mi cuimhneachadh barrachd speis dha
O’n ’s ann tha m’eudail a gabhail comhnuidh.

Gach la is oidhche ’s gach car a ni mi,
Gu’m bi mi cuimhneachadh ort an comhnuidh,
Thu bhi ’s an uair so cho fada bhuam-sa,
’S mi siubhal chuantan a Luan ’s a Dhomhnach.

Tha Salum diomhair air aigne m’inntinn
Gach ait’ am bi mi no’n gabh mi comhnuidh;
Gu’m bheil da-rireadh do ghaol ga m’ lionadh
Bho’n dh’fhag mi’n tir a dhol sgriob thar m’eolais.

Gur maiseach snuadhmhor, gur fallain cuachach,
Gur bachlach dualach do chuailean boidheach;
Suil ghorm lionta fo mhalaidh mhin-ghil;
’S gur h-e do bhriodal ’thog inntinn m’oige.

Do phearsa dhireach gu fallain sinte,
Gu maiseach finealt, gu direach comhnard;
’S do chneas cho gle-gheal ri canach sleibhe
’S a’ mhaduinn Cheitein ’s a’ ghrein g’a oradh.

[TD 277]

Tha’n long air gluasad ’s na siuil ga’m fuasgladh,
’S a’ mhuir fo guaillean mu’n cuairt a cronan;
’S mo ghaol an comhnuidh ’s an eilean iosal
Nach d’fhuair mi ’briodal mu’n d’rinn mi seoladh.

Raoir gu’n bhruadair mi ort le suaimhneas,
Bhi gabhail cuairt ann an uaigneas comhla;
Ach fuaim nan stuagh-thonn a rinn mo dhusgadh,
Is fead na gaoithe ri ropan corcaich.

’S e eilean iosal nan traighean siobain,
’S nan cluaintean priseil ’s an cinn an t-eorna—
Gur h-ainm Tir-I dha bho chiadan linntean—
’S am bheil an nighneag a gabhail comhnuidh.


MO NIGHEAN DONN UALLACH.

Mo nighean donn uallach an leadain duibh dhualaich,
Mo nighean donn uallach a chuailein is boidhch’;
Mo nighean donn uallach an leadain duibh dhualaich,
’S e mhaise tha ’d ghruaidhean a bhuair mi gle og.

Gur h-e mis’ tha fo eislean ’s a’ mhaduinn ’s mi ’g eirigh,
’S mi fada bho m’ pheucaig a leigh’seadh mo bhron;
’S e siubhal nan cuantan a dh’fhag mi cho luaineach,
Gun doigh deanaimh suas riut ’s mi fuasgladh nan seol.

Do mhais’ cha ghabh aireamh no innseadh ’s an dan so,
Do phearsa gun fhaillinn mar dh’fhas thu o d’oig;
Do shlios mar an fhaoileann ’s do ghruaidh mar na caoran;
Suil ghorm ann ad’ aodann fo chaoil mhalaidh ’s boidhch’.

Nuair thachrainn air uairean air cairdean mar ’s dual dhomh,
Gu’n liont’ leinn na cuachan nuair bhuailte am bord;
Bu toilichte dh’fhagadh sud m’aigne ’s mo nadur
Nuair chluinninn aig cach do dheoch-slainte g’a h-ol.

[TD 278]

Nam faighinn mo dhurachd is daonnan bhi dluth dhuit,
Gu’n deanainn riut sugradh ’s gach cuis bhi air doigh;
Mo lamh fo d’ chul sniomhain aig eisdeachd do bhriodail,
Is farum mo chridh-sa aig innseadh mo sgeoil.

Gur tric bhios mi bruadar a ghaoil bhi air chuairt leat
Air machairean cluaineach, gun chrualaich fo’r broig;
Far an d’fhuair sinn ar n-arach ’an toiseach ar laithean,
’S far an cosg sinn dhiu pairt ma tha’n dan dhuinn bhi posd.

B’e’m fiuran, b’e’m flur thu measg aireamh gun chunntas;
Bi geug nan dos ur thu bu shugharach por;
B’e’n lilidh gun smur thu ’an coire nan stuc-bheann;
Tha mais’ agus cliu ort os cionn aon de d’ sheors’.

Nuair gheibh sinn air cuan leis an iubhraich is luaithe,
A stiuradh gu Cluaidh far eil luaidh nam ban og;
Ged ’s e’n Caolas a dh’araich thu toiseach do laithean,
’S e Glasachu ’n drasd d’aite taimh agus loin.

Thug mi gaol agus gradh dhuit, a ribhinn, nach failnich;
’S ma chreideas tu’n dan so theid fainn air do mheoir;
’S te eile cha taobh mi de chailean an t-saoghail;
’S cha treig mi an gaol thug a thaobh mi cho mor.


THA MI FO SMUAIREAN.

Tha mi fo smuairean air moch Di-luaine
A fagail Chluaidh ’s a cur suas nan seol;
Gur h-ann mu’n ghruagaich a rinn mo bhuaireadh,
’S dh’fhag m’ inntinn luaineach le ’briathran beoil;
Do ghaol ga m’ sharach’ ’s a rinn mo chradh-lot,
Mar roinnean stailinn an sas am fheoil;
Gach la is oidhche tha thu ’n am chuimhne,
Mo reult-iuil is mo chliu ’s mo cheol.

[TD 279]

Di-mairt nuair fhuair sinn air fars’neachd cuaine
Le’r eithir uallaich bu chruaidhe bord,
Bu trom an iarmailt gu frasach sgiathach,
Is coltas sgiansgarrach air na neoil;
Bha thusa nuair sin a’d’ chadal suaimhneach,
Gun chuimhne, luaidh, gu’m bheil mi gun doigh;
’S fear eil’ air uairean a deanamh suas riut,
Air son an tuaileis a thog iad oirnn.

Is iomadh ioghnadh a th’anns an t-saoghal;
’S e h-aon diu, ghaoil, chuir nach robh mi’d choir;
’S e ruith ’na m’ inntinn gu’m faic mi d’ iomhaigh,
Ged b’ann a direadh a riofadh sheol.
Fhuair thu buaidh orm le da-rireadh;
Mo chridh’ gu’n lion thu gu tinn le bron;
’S ma thug iad thaobh thu cha bhuan mo shaoghal,
’S fear eile ’faotainn le aoidh ort coir.

Na’m bu bhard mi gu deanamh dhana,
Gu’n cuirinn aird air do chliu ro-mhor;
O d’ cheann gu d’ shailtean gun mheang gun fhaillinn;
Gur fallain dh’fhas thu a nios o d’oig;
Gur deirg’ do ghruaidhean na ros nam bruachan
Fo dhuilleach uaine nan cluan ’s nan cos;
Tha fiamh do ghaire cur saighdean graidh ann
Am chridh’ gach la o’n a thog sinn seol.

’S e fiamhachd d’ aodainn rinn mise aomadh,
’S a thug a thaobh mi le gaol bha mor;
Gur maiseach finealt, gur fallain direach
Tha pears’ na ribhinn air ’bheil mi’n toir.
Tha fiamh do chuailein, ’s e sios mu d’ ghuaillean
A sniomh na dhuailean, air tuar an oir;
Beul cuimir guamach nam bilean snuadhmhor,
Fo shuilean luaineach na maighdinn oig.

[TD 280]

O’n fhuair mi d’eolas bu mhor mo dhochas
Gu’m faighinn coir ort ’bu mho’ na cach;
’S ann air Di-domhnaich ’s tu measg nan oighean
A fhuair mi’n leon ’tha toirt broin dhomh ’n drasd:
Bha saighdean luaineach o m’ chridhe ’gluasad,
A rinn mo bhuaireadh, a luaidh, gu gradh;
’S ma ’s fear ur leis an d’ rinn thu lubadh,
’S e sud a dh’uraich dhomh ’n diugh mo chas.

’S iomadh buaireas a bhios a gluasad,
Am measg an t-sluaigh nuair a bhios iad og;
’S e sin a chruadhaich do chridhe bhuamsa
O’n ghabh mi ’chuairt so do Mhontreal.
Gur ceart a tha thu ma rinn thu m’ fhagail,
’S nach leig do nadur leat tigh’nn am choir,
’S fear eil’ am aite toirt geallaidh laidir,
’S e cur failt ort le fainne posd’.

Air mheadhon oidhche ged b’ann ga stiuradh,
Gur tric mi cuimhneachadh air do dhoigh;
Mo shuil ’s a’ chombaist ga cumail direach,
’S an fhairge mhillteach a nios fo sroin;
A sgiathan sgaoilte ri cruas na gaoithe,
’S i feadach caonnagach ris gach rop;
A gillean aotrom cur rithe h-aodaich,
’S an sneachd na chaoran mu chaol nan dorn.

Ach bha do ghaol dhomh gu pailt ri fhaotainn,
Ged ’s mor an caochladh a thainig oirnn;
Is iomadh gamhlas a bh’anns an am ruinn,
Air son gu’n gheall mi gu’m biomaid posd;
Chreid thu’n tuaileas a rinn iad suas dhuit
A chum gu’m buaireadh iad thu le sgleo;
’S ma rinn thu m’ fhagail mo chreach mo charadh;
’S mo shoraidh slan leat, a ghraidh, ri d’ bheo.

[TD 281]

’S a Mhairi bhoidheach, gur trom mo chomhradh
O’n latha dh’fhogair iad uam do ghaol;
An comunn blath bha gu coibhneil, cairdeil,
Le mi-run chaich gu’n deach e mar sgaoil.
Na gillean oga a thog an sgleo so
Cha dean e stor dhaibh cho mor ’s a shaoil;
Cha chuir e sios mi, ’s cha toir e mi-chliu
Air aon de’n linn a thig air mo thaobh.

Ma thug thu cul rium gur beag mo churam
Gur h-iomadh flur a tha fas fo’n ghrein,
Is maighdeann bhoidheach a th’ann de d’ sheorsa
Is aithne dhomhsa thig air mo reir.
Gu’n stiurainn bata nan sgiathan praise;
Anns na croinn-arda gu’n deanainn feum;
’S bheir Righ nan grasan sinn dhachaidh sabhailt
Thar tuinn an t-saile gu cala reidh.


RANNAN.

Och mar tha mi ’s mi nochd air saile;
Mi fad o’m chairdean ’s o dhuthaich m’ eolais;
Nach truagh mo charadh, ’s nach faic mi’n t-aite
’S an deachaidh m’arach an laithean m’oige.

’S ann Di-ciadain a rinn sinn gluasad
A mach a Cluaidh, ’s cha robh ’coltas boidheach;
Bha frasan fuara le gaoth a Tuath ann,
’S bha sinn air luasgan cur suas nan seol rith’.

Bu taitneach leam-sa bhi toirt a cursa
A dh’ionns’ na duthcha ’s an robh mi eolach;
A stiuradh Tuath ’s a dol seach an Caolas;
Is air Di-ardaoin ’s ann troimh ’n chaol a sheol sinn.

[TD 282]

Air leam, a Righ, gu’m bu fhois do m’ inntinn
Tacan crion ’bhi air tir ’nar comhradh,
Seach bhi cho dluth dhuibh ’s a toirt mo chul ruibh,
’S nach d’fhuair mi uine air duil dhibh fheoraich.


HO RO NIGHEAN.

Ha o nighean, ho ro nighean,
Ha o nighean ’chinn duibh aluinn,
’S duilich leam gu’n d’ thug iad uam thu,
’S cach a bhi ga d’ luaidh gach la rium.

Rinn mi do litir a sgriobhadh,
’S cha b’ann le di-meas ’rinn mi caradh,
’S fiuthair orm an duthaich chein
Gach la gu’m faighinn te na h-aite.

Gheall thu dhomh gu’m biodh tu ’sgriobhadh,
’S gur h-i’n fhirinn ’bha thu ’graitinn;
Leig thu cainnt do bheoil air di-chuimhn’,
’S fhuair thu fear air tir ’na m’aite.

Na creid an sean-fhacal a chualas
Ged chluinneadh tu an sluagh g’a raitinn,
Gu’m bheil seoladair gun fortan,
’S leannan aig’ ’s gach port a dh’fhag e.

Gur h-e seoladair a’ chuain mi,
’S ma thug thu dhomh fuath d’a thailleamh,
Cha bhi mi ni ’s fhaide ’n gruaim riut,
Ma ’s e’n t-uabhar bh’ann ad’ nadur.

[TD 283]

A MHAIGHDEANN OG.

A mhaighdeann og, nach eisd thu rium?
’S nach inn’s thu dhomh ’s an am,
Ciod e a chuir thu rium ’an gruaim,
’S ’tha ’deanamh suas mo chall?
Gur h-e do ghaol a rinn mo leon,
Do bhriathran beoil ’s do chainnt;
’S ma thug thu cul rium, soraidh slan
Gu’m bi gu brath do d’ainm.

’S tu fein an ribhinn mhaiseach ur,
A dh’fhas gun lub gun mheang;
Tha fiamh do ghair’ mar ghaithean grein’,
’S do dheud geal direach teann;
Tha fait do chinn ’na dhuailean reidh,
’S na ceudan ort ’an geall;
Tha fear nam butan sguirt’ a’m ait’,
Is mis’ air bharr nan tonn.

Nam bu bhard a dheanadh oran mi,
No chur ’an ordan rann,
Ged bh’agam coir is duthchas air
An turn ’bhi air mo laimh,
Gu’n innsinn gaol na ribhinn dhuibh
A dh’fhag mo chridh-sa trom;
’S cha’n fhaigh mi cadal socrach
’S do litir ’nochd air chall.

Mheall thu’n iomadh doigh mi,
Ged bu sheolta bha mo cheann;
Bu mhilis cainnt do bheoil dhomh
’S na sgeoil a sgriobh do pheann;
Mar ros am measg nam fluran thu
Fo’n driuchd air sgath nam beann,
Ged thug thu fuath do’n t-seoladair,
Gu’n tig a’ bhoids’ gu ceann.

[TD 284]

Gur mise tha an diugh gun doigh
’S mi a seoladh do Oran;
Gu’m bi mi treis g’a stiuradh,
’S treis eil’ air bharr nan crann;
O’n thug thu fein do chul-thaobh rium,
’S a lub thu leis a’ Ghall,
Gu’n d’thug do ghaol fo chis mi,
’S nach faigh mi sgriob bho d’ laimh.

Bha mi uair ’s cha saoilinn e
Fad ’s bha ar gaol cho teann,
Gu’n tigeadh leithid de chaochladh air,
Ged b’fhaoineis a bha ann;
Na’n robh mi deas gu’m posainn thu,
Ged bha mo storas gann;
Ach ’s coltach leam gu’n saoil thu e,
Gu’m faod gu’n robh mi mall.

O’n chiad uair fhuair mi d’eolas,
Gu’n robh mo dhochas trang,
Ged bha mi siubhal mharannan,
Is daonnan fad o laimh,
Nuair bheirinn sgriob do Ghlaschu
Gu’m biodh mo chridh’ am fang,
Gus faicinn sealladh d’aodainn,
Ged chaill mi, ghaoil, gach pong.

A Mhairi bhoidheach, mheallach,
Mo bheannachd leat ’s an am;
Ma thug thu cul is dubh-chul rium,
Cha bhi mi tur ’an call:
Gu’n teid te ur a’d’ aite
A chrathas blath mo lamh,
Cho math ’s a chaidh a h-arach
’An Ceanntaile Mhuile thall.

[TD 285]

AN CRIDHE FO LEON.

A mhaighdeann og a leon mo chridhe,
Gur bronach mise anns an am,
A cuimhneachadh do chomhraidh milis
O’n sheol ar sgiobadh an drasd;
Tha m’inntinn lan a ghnath de d’ ghrinneas
Nach urrainn mi leigeil o m’ dhail;
Tha d’iomhaigh tairnt’ air clar mo chridhe
S’ gach ait’ am bi mi a tamh.

A siubhal a’ chuain air uair gur minic
A bhruadair mis’ umad fein;
Ged ’s fad tha thu uam, a luaidh nan nighean,
’S nach d’fhuair mi ruith air mo reir,
Tha d’aghaigh ghlan ur mar fhlur an fhirich
Fo’n driuchd air binnein an t-sleibh;
Do ghaol tha le muirn measg sugh mo chridhe
’S an d’fhuair a ribichean freumh.

Bho’n theann mi ri inns’ gach ni mu’n nighinn,
’S i’n fhirinn ’s math leam ’bhi ann;
Cha ghabh e cur sios dhomh brigh do mhaise,
Ged leanainn ri’m mhaireann air d’ fhonn:
’S tu nighean donn og is boidhche sealladh,
’S gach oigeir ort ann an geall;
Is tha d’aigneadh aotrom, aoidheil, banail;
Gun ghruaim, gun charraid, gun ghreann.

’S e mheudaich dhomh m’iargainn triall o’n bhaile,
’S nach faod mi fanachd a’d’ choir;
Air maduinn Di-ciadain, bial an latha,
Gu’n thog sinn an t-acair air bord;
A gillean gu h-ard air bharr nan slatan
A fuasgladh ghasgan a seol,
Ga’n leigeadh ma sgaoil gu gaoth a tharruing,
’S mo chul ri m’ chailinn donn og.

[TD 286]

Tha mais’ agus baigh, tha gradh is ceanal,
Co-fhas ri d’aigneadh o d’oig’;
Suil ghorm lionta ’s direach sealladh
Fo mhin chaoil mhalaidh gun gho.
Do ghruaidh mar na caoran, aoidheil, flathail;
Gur cubhraidh anail do bheoil;
Do mhodh is do bheus ’s gach ceum gun mhearachd;
Is niarachd fear ’gheibh ort coir.

Mar chraobh ann an garadh fas le cothrom,
A sgaoileadh dhosan mu’n cuairt;
Gach geug agus lub a giulan toraidh,
Gu flurach, duilleagach uain’;
A friamhaichean laidir ’sas ’s an talamh,
Nach failnich le crathadh no bruab;
Cha dean uisge no dile, sion no gaillionn
A barr thoirt gu talamh a nuas.

Falt bachlach, dualach, suainte, carach,
’Na dhuail air daithean an oir;
Do phearsa deas, direach, riomhach, maiseach,
Gun choire do neach a tha beo;
Troidh chuimir ’m broig uir a lubas farasd;
Is luthar rapail fo d’ mheoir;
’S gach oigeir le rian a chi ort sealladh,
’S e mhiann gu’m faigh e do phog.

Shiubhail mi’n saoghal taobh na mara;
Is b’eol dhomh Deas agus Tuath
Le barc nan crann ard nach failnich tarrann
Ged sheideadh gaillionn a’ chuain;
Is coimeas do d’aodann ghaoil chan fhac mi,
No ailleachd seallaidh do ghruaidh;
’S gu’n cuir mi ’an ceill gach seud th’air m’aire,
Ma’s e ’s do ghealladh bhi buan.

[TD 287]

Tha aon ni tha cruaidh a bualadh m’aire
Nach faigh mi air thairis ’s an am:
Nuair fhuair sinn thar sail gu traigh a’ chala,
Cha d’thainig naigheachd o d’ laimh;
’S ma tha nise fear ur, a ruin, ga d’ mhealladh,
’S gu’n dean thu dheth leannan ’s an am,
Gu’n stad mi do sheinn air loinn do mhaise
Ma’s foill a charaich do cheann

Coig bliadhna bho’n uair a fhuair mi sealladh
De’n ghruagaich ’tharruing mo ghaol;
Gu’n dh’fhalaich mo shuil roimh ghnuis do mhaise,
Is las an cridhe ’nam thaobh;
Bha briathran do bheoil mar lochran lainnir
Ga m’ threorach rathad do ghaoil;
Thus’ aigneadh mo chleibh ’n am eirigh ’s laidhe,
’S mo smaointean amaideach faoin.

Dheanainn dhuit seol is doigh air aran,
’S cha bhitheadh ri d’ mhaireann ort feum;
Ged tha mi gun or, tha m’oige agam,
’S cha choir bhi gearan d’a reir;
Stiurainn an long air combaist mara
Ri an-shid is gaillionn nan speur,
Nuair gheibht’ na siuil arda lan ’sa tarruing,
’S am bata daingeann ri streup.

Ma thug thu rium cul ’s nach fhiuth leat m’ fharraid,
Mo shoraidh le beannachd a’d’ dheigh;
Ma ghabh thu fear ur le durachd leanachd
Gu sunndach geanach riut fhein;
Ach seoladair ard nan sparr ’s nan crannan
Gach la gu’n deanadh dhuit feum;
Is sheasadh e’n stoirm ge colgach, frasach
An toirm dol thairis an speur.

[TD 288]

MRS. ARCHIBALD MACDONALD.


AM PENSION.

Le Mathair Dhomhnuill Dhomhnullaich ’s a’ Chaolas.

Tha mi mall ann am choiseachd,
’S fad air ais ann am leirsinn;
Tha mo chlaisteachd ga m’ fhagail,
’S buadhan Naduir ga m’ threigsinn;
Ach tha’n Tighearna dluth dhomh,
Aon ungta nan neamhan,
’S bheir E sabhailt mi dhachaidh
’Thir a’ Gheallaidh, ’s cha treig mi.

Fhuair mise crun airgid
A tha dearbh-te bho’n righ dhomh;
Ach cha dean e bonn stath dhomh
Nuair bheir mo chairdean do’n chill mi:
An Ti a dh’fhuiling ’nam aite,
Mur dean mi tair air an fhirinn,
Bheir E Crun a bhios buan dhomh
’S oighreachd shuas ann an Sion.

<eng>At the time these verses were composed the Old-Age Pension was of the original amount of 5s. a week. Mrs. Archibald Macdonald, the authoress, was a very fine old lady, respected and revered by all who knew her. It was from her, undoubtedly, that her gifted son, Donald Macdonald, derived his poetic talents and much of his genial nature. Her daughter, Euphemia, is also a successful wooer of the Muse.

[TD 289]

DONALD MACDONALD was born at Milton, Caolas, Tiree, in the year 1858. At the early age of fifteen he left home for the City of Glasgow, where he served his apprenticeship as a house-joiner, and became a particularly skilled artisan. Afterwards he migrated to Manchester and Newcastle, where he held places of responsibility, and was well esteemed. Coming back to Scotland, he was engaged for a time in Neilston, Renfrewshire. Here he became connected with the 3rd Lanarkshire Volunteers, and remained an active member of the corps for four years. Thereafter he came to reside in Glasgow. He was a member of St. Columba Church, and a faithful member of its famous Gaelic choir. In all things pertaining to his native Highlands he took a deep interest, and played an active part. In 1889 he crossed over to America, where he soon threw in his lot with the newly-formed association, the Toronto Highlanders. He was a most useful member of this Society, and was soon elected recording secretary. He was the soul of the company, and a most popular official. He was a favourite Gaelic singer, and did much to infuse a love for the language and its melodies among his fellow exiles. Leaving Toronto for New York, in a few months’ time he inaugurated the New York Celtic Society. He was its first secretary, a post which he held till he left the city. He had an extensive knowledge of Gaelic literature. He spoke the language with purity and fluency, and wherever he went he roused enthusiasm in its cause. After sojourning for a number of years in Canada and the United States, he returned to his beloved native island, and for some years he prosecuted his calling as a building contractor in Tiree, and in the island of Colonsay. He married Helen, daughter of Mr.

[TD 290]

Alexander Maclean, Scarnish. Again he crossed the Atlantic, and was engaged, till his death, as architect in the Public Works Department of Ottawa. He died in 1919. From every one who knew him came expressions of deep sorrow and condolence to the widow and family. The Press likewise paid its eager tribute to the memory of one who was so worthy and yet so modest.

His merits as a poet the following songs and lyrics will amply prove.<gai>


TIR IOSAL AN EORNA.

O seinnidh mi mo dhuanag gus fadal chur air fuadach,
O seinnidh mi mo dhuanag le solas;
Gu h-aoibhneach, mar a b’abhaist dhomh ’m dhachaidh taobh an t-saile,
Far an d’ionnsaich mi trath a bhith ceolar.

Ri taobh a’ chuain chaidh m’arach; an cois na mara dh’fhas mi;
Gum b’eolach mi air traigh ’an tus m’ oige:
Bha’n cladach air gach taobh dhiom, an oiteag ghlan air aodann,
’S na tonnan uaine ’taomadh gu ’chorsa.

Gur h-eireachdail na bruachan ’s na lagain an taobh shuas dhiu,
Le muran agus luachair ga’n comhdach’:
An neoinein air na reidhlein, ’s an canach air na sleibhtean,
Is rafagach cur sgeimh air na lointean.

Na machraichean cho aluinn; na cluaintean torach aghmhor;
Gur dreachail iad fo bhlath anns an og-mhios;
An t-seamrag air na maman, is lusan uaine fas air
Na liantan ’s na saileanan comhnard.

[TD 291]

Na h-eoin is binne pong bidh ri ceilear feadh nan tom;
Chan eil coimeas dhaibh ach gann ann am boidhchead;
An iteagan cho lom air am breacadh geal is donn,
’S iad ’snamh air bharr nan tonn mu na h-obain.

Tha iomadh ceangal araidh ga m’ tharruing dh’ionns’ an aite,
Nach diobair mi gu brath fhad’s is beo mi;
’S e tlachd do’n tir a dh’fhag mi, is ionndrainn air na cairdean
An dileab a chaidh fhagail do m’ sheorsa.

Carson bhios mi fo mhi-ghean, ’s an t-aiseag dhomh cho cinnteach?
Nuair fhreagras an tim ni mi seoladh:
Tha ni-eigin dhomh g’ innseadh gu’n toir mi fhathast sgriobag
Gu’m dhachaidh ’an Tir Iosal an Eorna.

<eng>The foregoing song was composed by Donald Macdonald in Ottawa, Canada, on January 22, 1912. The glowing hope to see his native isle, as indicated in the song, was doomed to disappointment.<gai>


GILLEAN AN FHEILIDH.

Faicibh a tighinn na h-armuinn gun ghiorrag,
Na h-oganaich sgiobalt is clis theid ’nan eideadh:
Faicibh a tighinn na h-armuinn gun ghiorrag,
Na saighdearan sgiobalta, gillean an fheilidh.

’S faicheil an coltas, ’nam breacan ’s ’nan osain;
Piobairean rompa le dosan deagh-ghleusta;
Bucaill is criosan mu’n guaillean ’s mu’m meadhon:
Tha urram an tionail aig gillean an fheilidh.

[TD 292]

’S boidheach ri’m faicinn ’an eideadh a’ chath iad,
Fo’n armachd a tarruing ri guaillibh a cheile,
’Dhioladh an dlighe do’n duthaich ’s do’n cinneadh:
Gur cliu do na finneachan gillean an fheilidh.

Shaoil leis a’ Ghearmailt ’an toiseach na h-aimhreit
Nach seasadh na Frangaich ri armailt a’ Cheasair:
Chlisg iad nuair chunnaic iad Breatann ’s an iomairt,
Is eagal an cridh’ orr’ roimh ghillean an fheilidh.

Theich iad nuair thug sibh dhaibh spraidhe de’r luaidhe,
A’ chuid nach do bhuaileadh mu’n d’fhuair iad gu eirigh:
An ath uair a thig iad gum faigh iad ni’s mios’ uainn,
Stobadh de bhiodagan ghillean an fheilidh.

Faicibh a turraman Turcaich is Pruiseanaich;
Casag gun chumadh air cuideachd na h-eucoir:
Thug iad ri fireach ’s na Gaidheil ga’n iomainn,
Is dusan ri dithis do ghillean an fheilidh.

Chaill iad am misneach nuair fhuair iad an liodairt,
’S bu deurach an cithean ’cur fios thun a’ Cheasar;
Chlisg iad le tioma roimh euchdan nam finneachan:
Buaidh agus piseach air Gillean an Fheilidh!

At Ottawa, 1914.


AOIR NAM BOLSHEVIKS.

Le dichioll math o la gu la,
Ag obair trath is anamoch
’S a cur ma seach gach peighinn bhan,
An aithn’ a dh’fhag mo sheanamhair;
An uair bhiodh cach a pasgadh lamh,
’S a canran taobh a’ ghealbhain,
Bha mise deanadach a ghnath;
Is shabhail mi suim airgid.

[TD 293]

An uair bhiodh geocairean ri poit
’An tighean-osd’ ’s air margadh;
A cur an cuid ’an eirig stob,
’S a boilich mu na chaill iad,
Bha mis’ air luing a cosnadh stoir,
’S a toirt mo loin bhar fairge:
Is uigh air uigh, le curam mor,
Gu’n d’rinn mi moran airgid.

Thig fear fiasagach le aoibh,
Is foighneachdaich e’n drasd mi;
Aig iarraidh orm mo chuid a roinn,
Is leth a’ chroinn ’thoirt dhasan.
Innsidh e dhomh mar bu choir
Mo storas chur a phaigheadh
Gach ainbhfhiach tha air daoine bochd
A tha gun chosnadh laitheil.

’S e chreud an diugh a th’aig gu leor
Bhi’n toir air cuid an nabaidh;
Gach leisgean nach do rinn car riamh
Tha ’g iarraidh a bhi ’m pairt rium;
Ach abaradh gach neach a thoil
Mu’n lon a th’anns an t-seors’ ud,
Chan abair mise ris na coin,
Ach “Robairean is Meirlich.”

Rinn mi treabhadh air cul seisrich,
Is leasaich mi buntata;
Chuir mi seagal, coirc’, is eorna,
Is rinn mi moran aitich;
Chuir mi cearcan air ghur
A chuideachadh a’ mhail dhomh;
Is iarrar orm mo chuid a roinn
Ri sloinntearan gun naire.

[TD 294]

Cho fad ’s a dh’fhanas daoine glic
Bidh meas air fear an dichill;
Is bidh an leisgean daonnan falamh,
Bochd, gun rath, gun direadh.
Faodaidh am Bolshevik stad
D’a charan is d’ a mhi-mhodh;
Choisinn mi mo chuid gu ceart,
’S na th’agam, IS LEAM FHIN E.


CUMHA DO ALASDAIR MACIONMHUINN.

A mharbhadh ann an eilean Vancouver air an 7mh la de’n Dudlachd, 1908.

Thainig naigheachd tha bronach
Nall o chorsan Vancouver;
Gu’n do mhilleadh an t-oigear
Bu ghlan doigh agus giulan:
Bho’n a chualas nach beo e,
’S e fo’n fhod air a dhunadh,
Lot an sgeul a luchd-eolais,
Ach ’s ann tha’n leon aig a mhuinntir.

Tha a pharantan leirte
As a dheigh, ’s beag an t-ioghnadh;
’S tric a sileadh nan deur iad,
Bheir gach beud e ’n an cuimhne;
B’fhearr nach d’fhalbh e thar saile,
Ged nach stath a bhi caoidh sin—
Dh’fheum e ’chomhail a ghleidheadh,
’S dan g’a ghreasad, ’s b’e’n diuthail.

[TD 295]

B’e sin an sgiorradh an-eibhinn
A chuir gu eug e roimh ’uine,
Ann am maduinn a threunachd,
Slan gun eucail, gun chiurradh:
Chuir a’ bhuille gu cill e
Fad o thir ’s o luchd ionndrainn;
Air leam gun togadh mo mhi-ghean
Nan robh e tiodhlaicht’ ’n a dhuthaich.

Ged bu chomhfhurtachd dhiomhain
E bhi sint’ ’na uir dhuthchais,
Nan robh uaigh taobh ri ’shinnsear
Bhiomaid striochte ri uine;
Bhiodh a leac leinn mar dhileab
’Cumail diomhair a chuimhne,
Gus an tuig sinn gach aobhar
Nuair a sgaoilear an duibhre.

Tha gach neach chuir air eolas
’An co-chordadh m’a phrionspal;
Bha e measail bho oige,
Bha e coir agus caomhail;
B’e an companach cinnteach
’S an robh ’n dilseachd ’s an curam;
Bha gach aon neach dheth buidheach,
’S cha robh duine dheth diombach.

Bha e soilleir ’na inntinn,
Tuigseach, gniomhach, is turail;
Bha e ’creidsinn ’s an fhirinn,
’S anns an Ti a chaidh ungadh;
Cha robh cron ann no mi-run,
’S e nach diteadh ’s nach dioladh;
’S math a ghiulain e ’bheatha
Gus ’n do thachair dha’n urchaid.

[TD 296]

Chan eil an cath do’n fhear threun,
No ghnath an reis do’n fhear luthmhor;
Tachairidh tubaist aig am,
’S cha ghabh an call cur am muthadh:
Chan eil cinnt air aon latha,
Chan eil gealladh air uine;
Tha sinn tric faotainn rabhaidh
’Bhi ri faire ’s ri urnuigh.

Bho’n a chriochnaich a laithean
Le cion-fath ’bha cho tursach,
Tha a chuideachd trom, craiteach,
O’n a charadh ’s an uir e:
’N Ti a thuigeas gach deuchainn,
’S E nach treig iad ’s a’ chuis so;
Bheir E comhfhurtachd ’s neart dhaibh
Gus an t-eallach a ghiulan.


MO BHALACHAN BAN.

Nam faicinn a tighinn mo bhalachan ban,
Nam faicinn a tighinn mo bhalachan ban,
Nam faicinn thu tighinn a nuas bun a’ ghlinne,
Gu’n togadh mo chridhe ri m’ bhalachan ban.

Tha m’inntinn fo smalan, cha tog mi ri aighear,
Aig ionndrainn na dhealaich ri m’ dhachaidh cho trath,
Chan urrainn mi aithris gach smaointinn bh’air m’aire,
Nuair dh’fhag mi mo bheannachd le m’ bhalachan ban.

Nuair dh’fhalbh thu o’n chala, bha mis’ aig a’ chladach;
Nuair dh’fhag thu mo shealladh bha m’aigne fo phramh;
Mo shoraidh ga d’ leantuinn, ’s mi guidhe fo m’anail
Am Freasdal bhi maille ri m’ bhalachan ban.

[TD 297]

Thu daonnan air m’aire gach oidhche is latha,
’S e d’aite bhi falamh fath ghearain an drasd:
’S e’n diachainn an sgaradh; chan fhaod mi bhi fallain
As eugmhais gu’m faic mi mo bhalachan ban.

Mo dhuil riut thigh’nn dhachaidh ’s gach bat’ thig thar aiseag,
Mo shuil air an fhearann ’s am bheil thu a tamh;
Mi cianail le fadal nach fhaic mi dhiot sealladh,
’S nach faod mi bhi fantuinn le m’ bhalachan ban.

Thu boidheach ri d’fhaicinn, is suairce ’nad ’chleachdadh;
Thu fiughanta, faicilleach, ’s ceanalt’ thar chach;
Tha cliu ort a mhaireas aig muinntir a’ bhaile;
’S tha ionndrainn gach lath’ air mo bhalachan ban.

’S e riaghladh gun aithne tha ’g aobhrachadh mearachd—
Na daoine air allaban ’s fearann dol fas;
Le eolas thig reachdan a dh’fhogras droch-fhasan,
’S bidh doigh air tigh’nn dhachaidh do m’ bhalachan ban.


CUMHA.

DO’N DOTAIR ALASDAIR BOCHANAN

A chaochail ann an Tiriodh air an 29mh de Mhios Deireannach an Earraich, 1911.

Tha m’aigne trom air bheagan sunnd
A cuimhneachadh mar bha;
’S e’n diugh tha meudachadh mo bhroin
Nach beo na bh’anns a’ Bhagh;
An neach a b’ionmhuinn leis an t-sluagh,
An leigh a b’uaisle gnaths,
A nis na laidhe anns an uaigh,
’Na shuain ’an cadal bais.

[TD 298]

Thar leth-chiad bliadhn’ deadh iomraiteach
’An Tiriodh rinn e tamh;
Gu’m b’ainmig tir ’s an robh a sheors’,
No’m foghlum thug air barr;
Bu tearc iad riamh a sgil a fhuair;
Bha buadhan aig’ o’n Aird,
Is gitean timeil ri a linn
Gu tinn a dhianadh slan.

Bu lionmhor iad bha’n amhghair chruaidh
G’an claoidh le truaighe ’s cradh
Do’n d’ thug e fuasgladh o an airc,
’S a dh’aisig e gu slaint;
Gu’n choisinn e gean-math nan tuath’
Le ’shuairceas ri an cas;
Cha tig d’ar tir a chaoidh ri’r linn
Fear eil’ a lionas ’ait.

Bha ’eolas iomlan air gach eucail,
Is leigheas reith d’a laimh;
Gur cliu d’ a dhuthaich ’s d’a luchd-dreuchd
Na rinn e dh’fheum ’nar pairt:
Is mor am bearn a dhith ar n-uaislean
Esan a bhi uap’ gu brath;
Laidh smalan air gach cearn de’n tir
O’n thainig crioch a la.

Tha ’bhantrach ’s a theaghlach coibhneil
Tursach air a sgath;
’N dachaidh a bha riamh cho muirneach
A caoidh na chaidh fo’n lar;
An fhardach a bha fial gach uair
Is truacanta thar chach,
’Toirt cothrom math do’n diblidh bhochd,
’S do’n choigreach aite-taimh.

[TD 299]

Bha ’dhorus fosgailte gach am
Le diadhalachd is baigh:
Gur h-iomadh deirceach ainnis, fann,
’S do ghabh e ceann ri ’la;
’Na aite-comhnuidh gheibhte aoidheachd
Is coibhneas anmoch ’s trath;
Ach chaidh gach solas ’bh’ann a thaoibh,
Is chaochail loinn a’ Bhaigh.

Bu phrionns’ da-rireadh e measg leighean;
Is mor am beud a bhas:
Bha ’ghluasad airidh air a dhreuchd;
Bu dleasail ’reir na h-aithn’
A ghiulain e gu measail, buadhmhor,
Uallach is teas an la;
’S e iochd a frithealadh luchd-gort
A choisinn dha mor ghradh.

Ged phill a dhuslach ris an uir,
Bidh cuimhn’ air ’ainm gu brath;
Bidh iomradh air le sean is og,
Mar chum e ’choir ’na ait;
Cha ghabh a bhuadhan ’bha cho lionmhor
Innseadh ann an dan,
Ged dhuraichd mi le barrachd tlachd dha
Clach a chur ’na charn.

[TD 300]

ALASTAIR MACDONALD.

<eng>The following ditty was composed by Alexander Macdonald, Donald Macdonald’s young son, now a lawyer in Canada, when the family was sojourning in Colonsay, and when Alasdair was scarcely 12 years of age. The subject of the song was a favourite dog.<gai>

Baldi o, ’s e Baldi o,
Baldi ’n cuilein ’s eil am feum;
Baldi o, ’s e Baldi o.

A h-uile taobh a rachadh Dandi,
Gum biodh Baldi as a dheigh;
’S nuair a ruigeadh iad am monadh,
Theicheadh gach coinein ’na leum.

Ged tha Baldi mall ’na choiseachd,
Bidh e’n toiseach a cur reis;
’S tric a sgithich e na maighich,
’S Dandi ’trotan as a dheigh.

’S deas a ruitheadh e na caoraich;
’S e bhiodh aotrom as an deigh;
E ga’n leantuinn suas a’ Mhaoil gu
Baile Raomuinn ’s e ’na leum.

Chan eil coinein, cearc, no caora,
Cat, no cu, air fraoch no feur,
Nach bi Baldi riu a draochann;
Chan e’n fhaoineis bhi ris reith.

[TD 301]

Ged tha Baldi cruaidh ri coimhich,
’S miosa ’chomhart na ghreim;
Cha do dhearbhadh riamh an cron e;
’S cha taobh e ri coin gun fheum.

Baldi o, ’s e Baldi o,
Baldi ’n cuilein ’s eil am feum,
Baldi o, ’s e Baldi o.

[TD 302]

EUPHEMIA MACDONALD.


MARBH-RANN.

Le Oighrig Dhomhnullach, piuthar Dhomhnuill Dhomhnullaich. Rinneadh am marbhrann so do dha ghille og, dhreachail, mic Dhughaill ’Ic Fhionghain, a shiubhail anns a’ Chaolas ann an Earrach 1911.

Nochd is luaineach mo chadal,
Tha m’aigne fo phramh;
Tha bron air a’ bhaile,
’S nach maireann na bha;
Na h-oganaich shuairce
Bha uasal ’nan gnaths
Bhi ’nan sineadh’ san uaigh,
’Nan suain chadail bais.

’Ghilleasbuig ’Ic Dhughaill,
Tha ionndrainn a’d’ dheigh;
Tha cridheachan bruite
Aig do mhuinntir ’nan eis;
Tha do mhathair gu bronach,
’S tric na deoir air a gruaidh;
’S tha d’athair fo eislean,
’S a gheug air a buain.

Tha gheug air a spionadh
Gle iosal o bonn;
Ged is urail a chinn i,
Gun chrionadh gun mheang;
’S an dachaidh a dh’fhag thu
Rinn d’arach gle og,
Do sheanamhathair tha craiteach
Mu’n armunn nach beo.

[TD 303]

Bu bhoidheach do chumadh
Fo d’ mhullach gu d’ bhonn;
Bha do shlios mar an eala,
’S mar chanach nan tom;
Bha do ghruaidh mar na rosan
Ann am boidhchead gun mheang;
’S do shuil flathail, aoidheil,
Ann ad’ aodann gun sgraing.

Gilleasbuig is Iain,
Na gillean bha suairc;
Bha coibhneil ri’n coimhearsnaich
’S costach gach uair;
Ach b’e deadh thoil an Ard-Righ
Leis a’ bhas an toirt uainn,
Gu bhith mealtuinn a lathaireachd
’S an Aros tha shuas.

Tha ur peathraichean gradhach
’S ur braithrean fo leon,
Bho’n a sgaradh cho trath iad
O’m braithrean geal og.
’N Ti dh’fhuiling ’n ar n-aite
’S a bhasaich d’a dheoin,
Bhi gleidheadh gu sabhailt
Na h-aireamh de’n chorr!

Bha sibh foghainteach, calma;
’S tric a dhearbh sibh gum b’fhior;
Nuair a rachadh ur dearbhadh
Cha bhiodh sibh cearbach ’s a’ ghniomh;
Gus an d’ thainig am bas
Le ghaithean saitheach ’n ur linn;
B’eigin geilleachdainn dhasan,
Ged rinn ur cairdean gach strith.

[TD 304]

O’n b’e deadh thoil an Ard-Righ
Leis a’ bhas ur toirt uainn,
Gu bhith mealtuinn a lathaireachd
’S an Aros tha shuas,
Deonaich dhuinne th’air ar fagail
Anns an fhasach air chuairt
A bhith daonnan ri faire,
Gu faicilleach, stuam!


CUMHA.

Le Oighrig Dhomhnullach, do Iain Domhnullach a mharbhadh ’s an Fhraing ’s a’ bhliadhna 1917.

Thainig naigheachd do’n duthaich
Dh’uraich mulad as ur dhuinn is bron;
Nach bu mhaireann am fluran
A bha measail is cliuteach ’na dhoigh;
Leam is duilich ri innseadh,
Thu bhi d’ charadh gu h-iosal fo’n fhod,
Fad o d’ chairdean ’s o d’ dhilsean,
’S fad o’n dachaidh ’s an tir thug dhuit lon.

Tha do pharantan leirte,
’S beag an t-ioghndh an ceum a bhith mall,
O’n is firinn an sgeula,
Gu’n do spionadh a’ gheug as a bonn:
Thainig saighead bho’n namhaid
’Chuir a gaithean gu lar thu, ’s b’e’n call;
’S iomadh oganach sar-mhath
’Chaidh an la ud gu bas anns an Fhraing.

[TD 305]

Tha do pheathraichean bronach,
’S tha do bhraithrean fo leon ’s tu ga’n dith;
’S tu gu’n deanadh an comhnadh.
Bha thu tuigseach is eolach ’s gach gniomh;
Nuair a ghlaodh-te thar chaich riut
Air an raon latha bhlair ’s anns an strith,
’S tu gu’n seasadh an larach,
Eadar sinne ’s an namhaid g’ar dion.

Bu tu fhein an duin’ uasal,
B’e sin teisteas an t-sluaigh ort gu leir;
Bha thu faic’lleach a’d’ ghluasad,
Agus measarra, stuama d’a reir;
Bha thu smearail mar shaighdear,
Agus iriosal, coibhneil ’am beus:
’S mise dh’fhaodadh a ghraitinn
Gur a firinn tha’m dhan ’s nach e breug.

’S iomadh cliu ort ri innseadh
Nach bi mise ’cur sios ann am dhan;
O’n a dh’fhalbh thu ’s nach till thu
Dh’fhag thu cridheachan iosal aig pairt;
Ach cliu do’n Ti chaidh a cheusadh,
’S a choisinn dhuinn reite le bhas,
Gu’n do shaor E dha fhein thu
Le chorp naomh thoirt mar eirig ’na d’ ait’.

’S iomadh aon a tha duilich
Bho’n a chual iad mu bhuille do bhais;
Gu’n do chriochnaich thu’n turus
Nuair a thuit thu le tubaist ’s a bhlar:
So’n cogadh thu cis dhinn,
Ged is fheudar bhith strioch-te ’nar cas;
Tha ar beatha neo-chinnteach,
Air a coimeas ’s an fhirinn ri sgail.

[TD 306]

JOSEPH HARDY.


MOLADH THIRIODH,

Le Ioseph Hardy, mac peathar Dhomhnuill Dhomhnullaich.

O c’ait bheil aite bheir barr le maisealachd
Air eilean iosal Thir-I nam machraichean,
Far ’n d’fhuair mi m’arach, an t-ait thug fasgadh dhomh,
’S an taom an saile le gair gu cladaichean.

Bidh eoin nan speuran ri seisd gu caithreamach;
Bidh crodh is caoirich air raointean ’s achaidhean;
Is ianlaith fhiathaich air sgiath mu ’chladaichean;
’S gur oirdhearc eideadh na grein’ a dealachadh.

Tha sluagh mo ghraidh ’nochdadh baigh do choigrich ann;
Gu coibhneil, fialaidh; ’s cha bhriag a labhair mi:
An oigridh chiatach rinn gniomh le’n tapalachd
Am blair nan Innsean ’s an strith na h-Africa.

Cho fad’s is beo mi, ’s an doigh neo-ghearanach,
Gu’n toir mi sgriobag gu crioch an eilean so,
’S an cinn an t-eorna, ’s an seol na h-ealachan
’S na lachain bhoidheach feadh lon is bhealaichean.

A Dhuin-a-Chaolais, mo run ’s mo bheannachd leat,
’S le Port-nam-Faochag is aoidheil sealladh leam,
’S le Sliabh nam flur, far an dluth na seileanan
Ri srann mu’n cuairt air na cluaintean eireachdail.

’S e so an t-aite a sharuich m’aignidhean,
’S a mhill a’ chanain bu trath a labhair mi:
Gun ni ach Beurla gu leir ’s a’ bhaile so,
’S gur mor am beud dhuinn gum feum sinn fantuinn ann.

[TD 307]

<eng>MARY FLORA MACDONALD was the daughter of Donald MacDonald <gai>(Domhnull Uibhisteach),<eng> who was for many years a highly respected member of the City of Glasgow Constabulary. He belonged to a family who migrated from Caolas, Tiree, to the island of Barra. After industriously tilling their farm in Barra, when the harvest-time came, they were deprived by the ruthless natives of the time of all the fruits of their labours. They then set out for Uist, and in S. Uist established a more peaceful and lasting home. A sister of Donald MacDonald was the mother of John R. Bannerman, Rathane, worthy father of a worthy son, John M. Bannerman. Than John R. Bannerman (who, by the by, came with his parents and two sisters, the late Mrs. James MacPherson and Mrs. Archibald MacCulloch, to Glasgow at the tender age of four years) there is not a better or more enthusiastic exponent of Gaelic poetry and prose in the Gaelic movement. This cousin of his married Mr. Archibald MacDonald, farmer at Aird-a-Deas, in Caolas, Tiree. She had a short but happy married life. On the mother side she was a niece of Archibald MacPhail, Croish, and so might be expected to be well able to woo the Muse. The few examples we here submit will justify us in giving her an honourable place among the Tiree Bards.<gai>


AN NIGHEAN BHAN.

Mo nighean bhan chuimir thu,
Mo chaileag laghach ghuanach;
Mo nighean bhan is aillidh cruth,
Mo ghradh-sa dhuit chan fhuaraich.

[TD 308]

Nam bu bhard mi ’sheinneadh ceol,
’S a chuireadh doigh air duanag,
Gu’n innsinn cliu na ribhinn oig—
Mar mhil tha ’pog ri buannachd.

Gu bheil i anns an Achdarsaid
A’ chaile thug mi luaidh dhi;
Ach ’s eagal leam gu’n tachair e
Gu’n toir MacCaluim bhuam i.

Nuair dh’fhalbhas mi Di-sathuirne
Gu’m dhachaidh—’s fada bhuam i—
Cha ruith an uin’ ach fadalach
Gu’m faic mi’n ath Dhi-luain i.

Nuair chi mi sealladh air an Dun,
Mo chridh le sunnd ni bualadh:
Gur ann ’na chul a dh’fhas am flur;
Bu chubhraidh leam ri bhuain e.

Tha d’ iomhaigh daonnan faisg orm
’Nam aigne is ’nam smuaintean;
’S an oidhche nuair a chaidleas mi,
Ga d’fhaicinn ann am bruadair.

Chinn thu mach a meadhon an
Luchd-cinnidh ’s an robh ’n cruadal;
’S ma theid thu leamsa bithidh thu
Air d’fhilleadh ’n dara uair ann.

Ged nach eil mi storasach,
Tha’n oige leam, ’s ma’s buan mi,
Chan eagal leam do chomhdachadh;
’S do lon cha bhi e suarach.

[TD 309]

Ged tha’n t-Earrach sgith orm,
Gach mi-ghean togaidh suas dhiom
Nuair sheideas iad an fhideag rium,
’S e’n tim na gearrain fhuasgladh.

Tha deidh ac’ air bhi comhla riut,
Gach oigear tha mu’n cuairt duit;
’S ma’s e gu’n tagh thu’n Domhnullach,
Mo bhron-sa cha ghabh fuadach.

Ged a tha na Leathanaich
Nan gillean smearail, stuama,
Chan eagal leam g’eil fear aca
A ni do mhealladh bhuamsa.

Do phearsa direach, cumadail,
Tha’n t-urram Deas is Tuath ort;
Chan aithne dhomhsa Sear no Siar
’An cainnt ’s an gniomh thig suas riut.

Mo mhile beannachd leat an drasd,
Mo ghuidhe, Slan gach uair leat;
Gur son’ am fear a gheibh do lamh,
’S a chuireas fainne cruaidh ort.


RANN CHALLUINN.

’S e gillean mo ruin a thogadh mo shunnd;
’S i so a’ Bhliadhn’ Ur thug solas dhuinn;
’S e gillean mo ruin a thogadh mo shunnd.

A Lachainn, a bhalaich, ’s ann ann bhith’s a’ Challuinn;
Bidh am bliadhnach is Ailein is Crogach leinn.
’S e gillean mo ruin, &c.

[TD 310]

Tha botul ’an sguaib ’s a’ chiste ud shuas;
Mu’n dealaich an sguad gu’n ol iad e.
’S e gillean mo ruin, &c.

Domh’ull Erchie mo charaid ’na shuidh’ anns a’ chaithir,
Gur ro-mhath gu gabhail nan oran e.
’S e gillean mo ruin, &c.

Bidh Maggie lan fothail air son dol do’n tobar;
’S theid Calum a’ Ghobhainn ann comhla rith’.
’S e gillean mo ruin, &c.

Thig fear anns an anmoch a chluich air an dambrod;
Chan innis mi ainm, no bidh Floiri rium.
’S e gillean mo ruin, &c.

Ni Alasdair mireag ’an cudeachd nan nighean;
’S e ’bhriathran bhith’s milis a comhradh riuth’.
’S e gillean mo ruin, &c.

Bidh Donnachadh a farraid, An d’ thainig Niall Ailein?
No’n do thoisich e fhathast air roiteachas?
’S e gillean mo ruin, &c.

Mur ’n tig Ioraig oirnn dhachaidh, ’s gu’n teid i ’Lochabar,
Gu’m brosnaich sinn Lachainn gu posadh, O.
’S e gillean mo ruin, &c.

Alasdair Chaluim, ’bu tric a bhiodh againn,
Chan fhaic sinn ach ’n dara Di-domhnaich e.
’S e gillean mo ruin, &c.

[TD 311]

BLIADHNACH AILEIN.

O theid mi-fhin leis
A’ bhliadhnach do’n mhargadh;
Chan eil fear a chi e
Nach bi rium a farmad;
O theid mi-fhin leis
A’ bhliadhnach do’n mhargadh;
’S gu’n “deal” mi ri
Iain Camshron, an drobhair.

’S e sud an drobhair sgairteil;
A leithid chan eil ’an Albainn:
Bu shuarach Mr. Barrowman,
Ged a bha e ainmeil;
Tha dumhlachd ’na sporan
’S nach eil gainne airgid;
’S thig mise bhar a’
Mhargaidh le torr dheth.

Cha robh sinn uine fhada
A cabaileis mu’n bhargain;
Dh’iarr mi na ghabhainn air;
’S bu ghrad a thug e ’thairgse:
Chuir e ’lamh ’na achlais,
Is thug e mach an t-airgiod,
Is tha e nis a
Stararaich ’nam phoca.

Nuair a theid mi dhachaidh leis,
A’ bhean bidh i ga iarraidh—
A’ chlann ’am feum air dressichean
A cheannach dhaibh ’s a dheanadh;
Nuair phaigheas mi na marsantan
Is leth-mhal do Mhac-Dhiarmaid,
Gur math an airidh
Niall air a’ chorr dheth.

[TD 312]

Nuair thainig am dhuinn dealachadh
Is seataladh is paigheadh,
Bha botul air an desk aige
De dh’uisgebeatha Gaidhealach,
Ga riarachadh ’na ghloineachan
Gun ghainne, ged bhiodh cach ann;
’S e fhein nach gabhadh
Lan bhar na corach.

[TD 313]

<eng>NEIL MACLAINE was born at Caolas, Tiree, on the 1st of May, 1851. He was the son of Lachlan Maclaine <gai>(Lachuinn Taillear)<eng> and Ann MacLean, the daughter of Neil Maclean, brother of John MacLean, Bard Thighearna Chola. As a boy he went to sea with his uncle, Niall Og. After a short sea-faring experience, he served his time as an apprentice joiner. This trade he followed for practically the rest of his life. He went to the Kimberley Diamond Fields in 1880. Returning home in 1884, he opened a boot and shoe warehouse in Paisley Road, Glasgow, but he did not continue long in this business. He married in 1885 Catherine Macfadyen, the sister of John Macfadyen, the well-known Mull Bard.

He was a devoted member of St. Columba’s Church, and for twenty years before his death was a faithful elder. There was not a better known Highlander in the city of Glasgow than Neil Maclaine. And there was not a truer friend to Highlanders and all things Highland. Many an hour of his hard-earned leisure was spent in trying to find work for his fellow-countrymen; and many a business man in the city will remember Neil’s importunity, not in his own behalf, but in behalf of others. In him the Clan spirit and sterling patriotism lived together in full vigour, despite changed circumstances. In the Gaelic movement he was an uncompromising warrior. He died on the 12th of March, 1919.

The following songs are fair specimens of his composition.<gai>

[TD 314]

ORAN DO NIALL CAIMBEUL NUAIR A SHEOL E DO AFRICA.

Hill iu illin o, agus horo ’illean;
Hill iu illin o, agus horo ’illean;
Hill iu illin o, agus horo ’illean;
Bidh mi-fhin ga d’ionndrainn, a run nan gillean.

Caimbeulach r’a iarraidh
Direach bho shliochd Dhiarmaid,
A mharbhadh an torc fiathaich,
’S a bheireadh fiadh a fireach.

Tha do mhathair bronach
O’n a rinn thu seoladh
Bhuainn gu Ceap an Dochais;
’S tric a deoir ga’n sileadh.

’S iomadh gruagach bheusach
A th’an nochd gu deurach;
Cha tog ceol nan teudan
Eibhneas air an cridhe.

’S lionar ait ’s na dhearbh thu
A bhi sgairteil meanmnach,
’Siubhal mar bhoc-earba
Roimh choin-sheilg ’s na frithean.

’S iomadh oidhche eibhinn
’Thug sinn anns a’ Cheilidh,
Aig eisdeachd oran bheusach
’Tigh’nn gu reith bho d’ bhilean.

Guidheam bata laidir,
’S soirbheas ’bhi ’na fabhor,
Ga d’ thoirt thar an t-saile
Sabhailt gu d’ cheann-uighe.

[TD 315]

Bidh mo bheannachd fhein leat
Ge b’e ait ’s an teid thu;
Guidheam slighe reith dhuit
Gach ceum gu’n dean thu tilleadh.

’S ann an Goirtein-Domh’uill
A dh’araicheadh gle og thu,
Ann an Tir an Eorna,
Far am b’eolach mise.

<eng>Neil S. Campbell, the subject of the above song, was a notable member of the Bellahouston Harriers. He is a builder to trade, and in pursuit of his calling spent some years in South Africa. He returned to Glasgow, and started business on his own account. His venture has met with success. From the beginning he has taken a deep interest in the Tiree Association. He has been for a number of years a vice-president of the Association, and last year has been elected president, in succession to Mr. Hugh Alexander Low—an honour well-earned.<gai>


OIDCHE NA “DUNARA.”

Thug mi’n oidhche ’n raoir ’s a’ bhata,
Thug mi’n oidhche ’n raoir ’s a’ bhata;
Thug mi’n oidhche, ’s bha i fiathaich,
’S a’ chuan shiar gu tir nan Gaidheal.

Bliadhna na faidhreach ’chaidh seachad,
’S cach gu h-eibhinn a dol dhachaidh,
Thog mi’m poca leam ’na m’achlais,
’S ghabh mi’n t-aiseag ’s an Dunara.

Nuair dh’fhag sinn am mach a Grianaig,
Bha i boidheach ’s fiath nan ian ann;
Bha na h-ionagan ro chiatach—
Gach te riamh is fiamh a’ ghair oirr’.

[TD 316]

Bha meud-mhor ’s a h-uile te dhiu—
Tirisdich a bruidhinn Beurla,
Muilich, Sgitheanaich, ’s b’ e’m beud e—
Chaill iad gu leir an cuid Gaidhlig.

Thoisich fear air gleusadh pioba,
’S thoisich danns’ air a’ chlar iosal;
Is ma dh’innseas mis’ an fhirinn,
Saoil nach robh mi-fhin ’s an aireamh.

Bha na h-ionagan cho sporsail
’S air an sgeadachadh cho leomach—
H-uile te le Ulster cota,
’S it an eoin ’san Dolly Vardon.

Shil i, ’s sheid i, ’s dh’fhas i dorcha,
’S gu’n do bhoc an fhairge colgach;
Cha robh a leithid de stoirm ann
O’n bhliadhn’ a dh’fhalbh am buntata.

Nuair a thoc an fhairg ’na beanntan,
Cha deanadh Beurla feum ’s an am sin;
Ghlaodhadh te, “Cum, cum teann mi,
Tha mo cheann an impis sgainidh.”

Chuala mi guth tiamhaidh, bronach,
Bho Nic-Mhuirich as a’ Mhointich,
’S i ag radh ri Lusaidh Broige,
“My mother could talk the Gaelic.”

Mu’n do rainig sinn Maol Chinntire,
Chaidh an ceol air feadh na fidhle;
Cha robh te nach robh na sineadh,
’S lub dol air a druim le spairinn.

[TD 317]

Chite thall ’s a bhos ’nan sineadh
Na chignons air feadh na steerage;
Cirean cuil a dol nam piosan—
’S ann leam fhin nach b’aobhar gair’ e.

Nuair a rainig sinn an Torainn,
Bha mhuir gharg ’na mill a roladh;
Chluinnt’ o’n steerage mile osnadh
’Tigh’nn bho luchd nan dosan crasgach.

Rainig sinn Bun-easain anmoch,
’S gun againn ach solus lanntair;
Thug te dhiubh lamh air cork-fender—
Chaill i’n Grecian Bend fo’n tarp’lin.

An fheadhainn a bha’n raoir cho proiseil
’S nach dannsadh iad ruidhle comhl’ ruinn,
Cha tugainn ’s a’ mhaduinn grot orr’;
Dh’fhan am bosd, ach dh’fhalbh an ailleachd.

Bheir mi nis mo dhan gu criochnach’
Bho’n a rainig sinn ’n Tir iosal:
Cha leig mi gu brath air di-chuimhn’
Oidhche steerage na Dunara.


FAILTE THEARLAICH PHEIGHINN-NAN-CROIS.

Suas le bratach nan laoch,
Suacheantas Cinnidh mo ghaoil,
Is Tearlach Og Phe’inn-nan-Crois
Anns a’ chaithir aig Muile nan craobh—
Suas le bratach nan laoch!

[TD 318]

’S e sud e am meanglan priseil,
Gu dosrach direach a dh’fhas
Mach as a’ choill bha gun chrionach,
’S a dhianadh an gniomh anns na blair;
Cinneadh bha foghainteach, fuasgailt,
’S a chuireadh an ruaig air an namh;
Aig blar nan Learg iad air toiseach
A ruagadh fhear Lochlainn gu traigh.

Chan eil e’m chomas-sa inns’
No chur sios ann an dan
Gaisg’ agus euchdan nan laoch
Bha aig Muile nan craobh anns na blair:
’S ann aig latha Raon-Ruairidh
Dhearbh iad an cruadal thar chaich,
Le Alasdair teoma bho’n Oitir,
Nach diultadh dol ann an sas.

’S ann aig blar Ionar-Cheitinn
A dhearbh iad an euchdan do’n righ.
Nuair a theich Hoburn gealtach,
An sloinntear, bu mhaslach an gniomh;
Dh’fhag e’n deadh Mhac’Illeathain
Le chinneadh ga’n gearradh a sios:
Nuair ghlaodh iad, “Fear eil’ air son Eachainn”
Chaidh seachd de mhic Lachainn g’a dhion.

’S ann aig blar a’ Ghlinn-Leithinn
A dhearbh iad an treis is an cruas;
Sheas iad gu duineil an larach,
Ged ghabh Earraghaidheal an ruaig:
An ceann-cinnich bha macant’,
Bho Dhubhaird is Caisteal nan stuagh—
Saighdear cho treun ’s a bha’n Albainn,
Curaidh ’s ceann-armailt nam buadh.

[TD 319]

Mo bheannachd a nis leat, a Thearlaich,
’S gach sonas is fhearr bhi ’na d’ lorg!
Bheireadh e toileachadh mor dhomh,
Nan robh thu ’na d’ choirneal ’s an arm.
Saoghal fada dhuit fhein
’S do’n cheile a fhuair thu air laimh,
Is coir a bhi agaibh air Carsaig,
Durachd a’ bhaird ’rinn an rann.


ORAN DUTHCHA

Ho-ro ’s toigh leam, he gur toigh leam,
Ho-ro ’s toigh leam fhin an t-aite;
Eilean min mu’n iadh na cuantan,
Siar ’s a tuath ’an Earraghaidheal.

Bho’n tha mi an drasd air aineol,
Cian o’m leannan ’s fad o m’ chairdean,
Smaointich mi gu’n deanainn oran
’Chur an ordugh ann an Gaidhlig.

Tha mi’n diugh am measg nan Duitseach,
Nam Basutach, ’s nan Coranach,
Nam Maiseangach ’s nan Sulu-ach;
’S beag a tha mo shunnd ri abhachd.

Taobh a’ chaoil am faight’ an t-iasgach
Leam bu mhiann a bhi g’a thaladh,
Ged a tha mi’n drasd ’am aonar
Cul an t-saoghail, ’meadhon fasaich.

Chite gruagach dol do’n bhuaile,
Cuman ’s buarach air a gairdean:
Tha mi greis ’s an duthaich chein so,
’S chan fhacas leam spreidh air airidh.

[TD 320]

Teas na grein’ an deigh mo lagadh;
Chaill mi m’aigne seach mar b’abhaist,
Nuair a bhithinn aig an iomain
Leis na gillean anns a’ phairce.

’S truagh nach mise bha a chomhnuidh
Tacan comhl’ ri piuth’r mo mhathar;
Gheibhinn uisg’ o Chnoc-nan-Cliabh ann
’Chaisgeadh ’n t-iota th’ann am bhraghad.

Ged a shiubhlainn rioghachdan cein as—
H-uile cearn ’s am bheil sliochd Adhaimh—
Ma gheibh mise trian de m’ dhurachd,
Sud an uir ’s an laidh mo chnamhan.


ORAN A AFRICA

Hi ri, ho ro, mar tha mi
Am meadhon fasaich Africa,
’S mi leubhadh cor nan Gaidheal,
Ged ’s fada ’n drasd o’m fearann mi.

Gach fear ’tha fearann saor aig’,
Tha’n saoghal so g’a theannachadh;
Gu’m feum e chur fo chaoraich,
’S na daoine chur air allaban.

’S an ait’ ’n robh moran theaghlach
Tha feidh, is caoirich Shasunnach;
’S na daoine bochd chaidh fhogradh,
’G an cur air corsa Chanada.

An sluagh bha feadh nan gleanntan,
Air taobh nam beann ’s nam machraichean,
Ga’m fogradh as gu cealgach
Air son an t-sealgair aineolaich.

[TD 321]

ORAN SAORSA

’S iomadh fear a tha’n Albainn,
’S iomadh neach a tha leanmhuinn coir;
’S iomadh h-aon nach dean marbhadh,
Ged is maoidhteach bhios seanchas am beoil;
Ach tha’n talamh ’na eigin,
’S tha na bochdan aig eubhach fo leon,
’S an cinn-thagraidh ga’n treigsinn
Gus am pearsachan fhein chur ’am mo’d.

’S iomadh fear a ni gaire
Nuair gheibh e do’n Pharlamaid uir,
’Bhios mar bhuidealair Pharaoh,
Nach do chiumhnich a chairdean no’n cuis;
Dh’fhag e Ioseph am priosan
Ged a gheall e gu’n innseadh e ’chliu;
Nuair a fhuair e gu ’lanachd
Chuir e ’ghealladh ’s a ghradh air a chul.

’S iomadh fear tha’n diugh bronach
Ann am baile, gun chomhdach gun bhiadh;
Sud an dream aig eil aobhar
Air bhi ’tagradh ’s a glaodhaich gu dian;
’S e na coitearan truagha
’Tha gun fhearann, gun bhuaile, gun fhiar,
Aig eil riasan bhi ’g eubhach,
’S chan e’n croitear, ’s a spreidh air an t-sliabh.

Chaidh coirean-sgriobh-te nan croitear
Chur air beulthaobh nan oileanach ard;
Ach c’aite ’bheil sgriobhadh nam bochdan?
Tha na coitearan ’nochd air an t-sraid;
Iad gun fhardach, gun dion orr’
Ach fo uisge is dile a’ Mhairt;
Gun chrodh, gun ghobhair, gun chaoraich,
Agus paisdean an gaoil a dol bas.

[TD 322]

Thug iad an saile bho’n iasgair;
’S beag an t-ioghnadh ged dh’iarr iad am fonn
Chur fo fheidh agus chaoraich,
’S na bochdan air faontradh ’s air chall:
Chaidh an iomain ’s an ruagadh
Gu duthchannan fuara ’measg chrann
Gun chul-taice, gun storas;
’S tric bha’n comhdaichean lom.

Tha mi’n dochas gu’n cuimhnich
Daoine-mor agus buill tha fo’n Chrun,
Gur h-iad na bochdan a thagh iad
Air son riaghailtean ’s laghannan ur’;
Gu’n gleidh iad an gealladh,
’S nach bi foill air a cleachdadh ’s a’ chuil;
Gu’n toir iad saorsa do’n tir so,
’S nach bi sinn tuilleadh fo chis aig an Diuc.


COIR NAN GAIDHEAL.

Nuair a chi thu tuathanaich
Is buailtean de chrodh-bainn’ aca,
Ma bhios coitear air a’ ghrunnd ac’,
’S e chur ’s a’ chuil is math leotha.

’S e muinntir Bhaile-Phuill nis
A thug gu’m chuimhn’ an ealain so;
Iad ’tagar coir nan Cuiltean
A thug an cu, Iain Fada, bhuap.

Ach soraidh leis a’ Chamshronach,
Am member air son Ghlaschu,
’Tha ’tagar coir nan Gaidheal
’S a’ Pharlamaid ’an Sasunn dhaibh.

[TD 323]

Tha e measail ann an Albainn,
’S bidh ainm aig ann an eachdraidh;
Bidh urnuigh bhochd is fheumach
Gu ceann a reis air thalamh leis.

Bho’n a chuir a’ bhanrigh’nn
Do’n Ghaidhealtachd luchd-amharaic,
Tha mise ann an dochas
Gu’m faigh sibh coir is ceartas bhuap’.

Mo bheannachd thar an t-saile
Gu Mac’Ille-Bhain an Glaschu;
’Na ’chom tha cridh’ a’ Ghaidheil,
’S e coibhneil, baigheil, ceanalta.

<eng>The Camshronach above referred to was Dr. Charles Cameron, M.P., afterwards Sir Charles Cameron. Mac’Ille-Bhain was Mr. Henry Whyte—“Fionn.”<gai>


GARROW.

Horo ’n cuala tu ’n t-uasal a dol troimh ’n bhaile,
Garrow ’s e na chruinnleum ’s a chruithean a cur tein-athair;
’S ann aig Aonghas Munn a bha e, ’s gu’n charaich e leis an rathad;
’S ann aig Eoghan Ban anns a’ Bhagh so a fhuaras Garrow.

Nuair fhuair thu air dail e, bha e narach leat gun a ghabhail;
Cha robh e daor am pris ort da-rireadh nan do sheas e ’chasan,
Leth-gini de’n or, ’s e bhi beo agad gus a’ Challuinn;
Ach mu’n d’ thainig a’ bhliadhn’ ur, chaidh an uir a chur air a choluinn.

[TD 324]

An am dhuit dol troimh Hianuis bu chiatach leat a bhi ga mharcachd;
’S ann thuirt Mac-an-Leigh riut, Nach h-eibhinn dhuit leis a’ ghearran!
Bha stiorapan de’n t-sioman fo’n diollaid g’a cumail daingeann;
’S nuair rainig thu Scairinis, chaidh tairgse chur ann le M‘Gavin.

Dh’fhalbh e’n sin le sgriob, agus shin e a cheithir chasan,
Ceart cho luath ri miol-chu, ’na shinteagan gu Tir-chapull:
Nuair rainig thu’n traigh leis, do mhasan bha brath an gearradh;
Leum thu air lar dheth, is charaich thu air an t-seachdaid.

Nuair rainig thu an Caolas bha daoine air dol a laidhe;
’S ann a shaoil do mhathair gur taradh a bh’anns an dorus:
Chunnaic bean Lachuinn Chamshroin do thaibhsearachd bho chionn fada;
’S chluinneadh iad ’san Mhiodar an diosganaich ’bha na choluinn.

Sud mar thuirt Niall Og, Tha mi’n dochas nach tig e’n rathad;
Bho’n fhuair mi mo leor ann de’n oigeach a bh’aig Iain Chaluim:
Ma thig e thar nan criochan, bi cinnteach gu’n stuig mi Fanny;
Mo mhallachd air a’ chiad fhear ’bheir fiarach dha air a’ bhaile!

Nuair laidh e anns an stabull, ’s a dh’fhaillinnich e na chasan,
Chruinnich thu do chairdean ’bha lamh riut air feadh a’ bhaile;
Chaidh Alasdair Mac Eoghain fo ’cheann, agus Iain Chaluim:
Tharruing iad do ’n uaigh e, ’s chaidh struaic a chur air de’n bhaca.

[TD 325]

ORAN DO CHEILIDH NAN GAIDHEAL.

Hi liu hoirinn, hug is hoirinn,
’S mi tha coma de their cach ris;
’S toigh leam fhin ’bhi anns a’ Cheilidh,
’G eisdeachd sgeulachd anns a’ Ghaidhlig.

Bidh iad ann o Eilean Leodhais,
Siol nan daoine coire baigheil;
Far am faigheadh coigreach biadh,
’S far nach d’iarradh riamh air paigheadh.

Ged tha na Hearadh creagach, ciar,
Ni chuid nionag sniomh is cardadh;
’S ainmeil iad air feadh an t-saoghail,
’S cuid de’n aodach air a’ bhan-righ.

Bidh iad leinn o dha cheann Uibhist,
Tir a’ mhurain, tir na h-airidh;
’S iomadh gruagach bhanail, bheusach,
Bhiodh aig feill bho Loch a’ Charnain.

Bidh iad leinn o rudh’ a’ Phairbh ann,
Tir lointean luachrach ’s chreagan arda;
Thug faileadh fionnar a’ chuain Tuatha
Dhaibh-san cruadal agus slainte.

O’n Eilean Sgitheanach mu Thuath—
Gur fallain uasal fuaim an canain;
Is fagaidh mis’ an cliu s’ orr’ sgriobh-te
Aig an linn nach deachaidh arach.

Sliochd nan laoch o’n Eilean Cholach,
S’ tric fhuair onair anns na blaraibh:
C’ait an cualas riamh orr’ cunntas
Far an d’thug iad cul ri namhaid?

[TD 326]

Bidh iad a Muile nan craobh ann,
Innis nam ba-laogh ’s nan ard-bheann;
’S furasd aithneachadh air an snuadh
Nach ann mu bhruachan Chluaidh a dh’fhas iad.

Bidh iad leinn o Chiochan Dhiura—
Sliochd nan diulnach ’stiuradh bata;
Falt an cinn mar sgiath an loin-duibh,
Is an gruaidh mar ros a’ gharaidh.

Bidh na Finnich ann an torr ann;
Sgriob am poig ’air fear no dha dhiu:
’S iomadh rud a dh’fhaotainn innseadh—
Air ghaol na sith’ gu’m bi mi samhach.

Bidh ’s a’ Cheilidh leinn gach oidhche
Cailean grinn a seinn dhuinn Gaidhlig,
’S cuid aca nam buill de’n Chomunn;
Taobh Loch Obha chaidh an arach.

Cha di-chuimhnich mi’n t-eilean uaine,
’Tha siar ’s a tuath ’an Earraghaidheal;
’S ged nach fasadh craobh ’na m’ dhuthaich,
Gheibht’ ann flur nan cailean Gaidhealach.

Tha ’cuid mhac gu fallain, fuasgailt’;
’S cha do sheol a Cluaidh ’thug barr orr’;
Bhuannaich fear dhiu ’n reis a China—
Choisinn cliu do’n tir a’ dh’fhag e.

[TD 327]

CUMHA DO SHIR EACHANN DOMHNULLACH.

Tha mi fo mhulad ’s an am mu MhacDhomhnuill nan lann;
Dh’fhag sud mi gun sannt sugraidh:
Bas Shir Eachainn ’s an Fhraing, an curaidh gun mheang
Bhith air uilinn gun chainnt ’s nach duisg e.
Sud an sgeula bha cruaidh ’thainig oirnn thar a’ chuain;
Mar ghaillionn gaoith-tuath ’ruisg sinn:
Gu’n robh ceannard nam feachd ’na shineadh gun phlosg;
’S iomadh cridhe ’tha goirt bruite.

Chaill Albainn an triath bha gun eagal gun fhiamh
Roimh pheilearan dian siubhlach.
’S iomadh cath agus blar ’s an d’thug e buaidh air an namh;
’S thog sin e gu airde chliuteach.
Cha do rugadh am bard a chuireadh ’an dan
A ghaisge is ard euchdan;
Anns an Soudan le neart thug e’n t-Arab fo smachd;
Fhuair e saorsa is ceart do’n Eiphit.

Gaidheal smachdail nam buadh, Gaidheal sgairteil gun uaill;
’Choisinn urram bhios buan d’a dhuthaich.
’S ann a bhuineadh an treun do Chloinn Domhnuill nam beum;
A Gleann-a-Garadh bha ’gheug urail.
B’e do shuaicheantas dearbht’ long, leoghann, ’s lamh-dhearg;
’S mairg a thigeadh le fearg dluth ort:
Bhiodh bradan tarra-gheal is craobh, ’s badan cubhraidh de’n fhraoch
Ann am brataich an laoich chuirteil.

[TD 328]

Thu bhith d’ shineadh fo’n phloc dh’fhag gun eibhneas mi’n nochd,
’S iomadh aon tha fo sprochd ’na d’ dhuthaich;
’S e thusa bhith balbh ann an cunntas nam marbh
’Dh’fhag liuthad fear calma tursach.
Tha na miltean de’n t-sluagh dol a choimhead air d’uaigh,
’S a sgapadh mu ’bruaich fhluran:
’S ged a thogamaid carn aig do cheann a bhiodh ard,
Cha leighis gu brath ar diuthail.

B’e so an t-earrach gun bhuaidh a leig thugainn am fuachd,
’S a dh’fhag sinn gu truagh, ciurrta;
Thuit an darag a b’aird’, agus sgapadh a blath;
’S co sheasas dhuinn ait’ an diulnaich?
Fhad’s a dh’eireas a ’ghrian, ’s gus an traigh an cuan siar,
’S gus ’n dean gach reul anns an iarmailt tuirling;
Fhad’s bhios duilleag air crann, no sruth ann an allt,
Bidh caoidh ort aig clann do dhuthcha.


NA GAIDHEIL ’S AN CHOGADH.

Mo dhurachd buaidh, ’s i thigh’nn luath le ealamhachd,
Do chloinn mo ghraidh-sa ’tha’n drasd air allaban;
Air raoin a’ bhlair, iad gach trath ga’n tanachadh,
Cha till iad sabhailt na dh’fhag gach baile dhiu.

Tha Breatann mhor ann an comhstrith chunnartach,
Is tha’n luchd-riaghlaidh ’sior iarraidh cuideachaidh;
Clann mo ruin-sa gu’n dhuisgeadh uile iad;
Bho thir nam beann gu’n do sheall iad duinealas.

Gun chearn a chi mi no ni mi beachdachadh
Nach fhaic mi aireamh de dh’armuinn bhreacanach;
Air thus mar b’abhaist gu namh a smachdachadh,
Mar th’againn sgriobh-te ’s gach linn ’n ar n-eachdraidhean.

[TD 329]

Nuair thig an eigin no feum theid cuireadh air
A’ bhalla-dhion sin bha riamh ro-urramach;
A dh’fhag an cliu anns gach duthaich ’chunnaic iad,
Is nach d’thug tamailt do’n ait’ ’s an d’ rugadh iad.

Nuair dh’eireas tuasaid bidh fuaim ga’n cruinneachadh
’S gach srath is gleann, ged is gann an cuideachda;
Mar thacas laidir bha ghnath ro-fhuileangach,
’S a chaisgeadh blar nuair bhiodh cach ’s nach b’urrainn iad.

Nach iomadh mathair ’tha’n drasd gu muladach,
Le cridhe craiteach mu’n bhlar, nach sguireadh e!
An cuid a dh’araich iad gradhach, luranach,
A tigh’nn fo’n smuaintean gach uair ’an cunnartan.

Nach iomadh ciad a ni’n ciabhag gealachadh,
Ri caoidh nan cairdean a dh’fhag gu fallain iad,
A thuit ’s an raon a los saors’ bhi againne,
A seasamh cruadail, ’s bu dual o’n seanairean?

Is truagh nach leubhainn an sgeul ’bu taitneach leam,
Gu’n robh an Ceasar ’s a reubail glaist’ aca;
Is e gu diblidh ’am priosan smachdaichte,
Is, mar an traill, ’bhi fo smaig gun taic aige.


Do Dhonnachadh Mac Pharlain, ionmhasar a’ Chomuinn Thirisdich, nuair a bha e a fagail na duthcha so a dhol do New Zealand.

Tha mi trom, dubhach, trom;
Is beag mo shunnd air bardachd,
Is mi ri caoidh an oganaich,
’Tha seoladh thar an t-saile.

Is ann ’s an eilean uaine ud
’S am beuc an cuan le gairich,
’S a’ Bhaile-Nodha bhoidheach,
A b’og a fhuair thu d’arach.

[TD 330]

Tha thu’n teaghlach ainmeil sin
Gu searmonachadh na Gaidhlig:
Gur lionmhor aite ’n cualas e,
A’ bhuaidh a bh’air Cloinn-Pharlain.

Cha b’e ’choill ’n robh chrionach
An dream o’n chinn do mhathair;
Ach Leathanaich nan geur-lann,
A dheanadh euchd ’s na blaran.

Ged ni an cuan do sgaradh uainn,
’S nach fhaic sinn d’aghaidh chairdeil,
Cha leig sinn thu air di-chuimhn’
Fhad ’s chi sinn lionadh ’s traigheadh.

Guidheam sgiobadh uallach dhuit,
Is gaoth is cuan ’na d’ fhabhor;
Is bata laidir, treubhach
Ga d’thoirt gun bheud thar saile.

’S a nis o’n ’s fheudar dealachadh,
Mo bheannachd-sa gu brath leat!
Is soirbheachadh ’s gach ceum dhuit
Gu ceann do reis ’s an fhasach!


CRUINNEACHADH NAN TIRISDEACH.

’S toigh leam na Tirisdich ghleusda
A bhi tional gu fleadh le cheile;
’S toigh leam na Tirisdich ghleusda.

Choinnich mi’n raoir mo luchd-duthcha
’An Talla-mor na Waterloo;
Piobairean a cluich gu siubhlach,
’S dannsairean air urlar eutrom.

[TD 331]

Bha gach fleasgach ann le ’ghruagaich,
Foinnidh, fallain, ’s i ri ’ghualainn;
’S cliu do’n duthaich bho’n a ghluais iad,
Gruagaichean a tha cho beusach.

Bha MacNeacail o Aird-Mharnaig
’G innseadh dhuinn ’am briathran faidhe
Gu’m faigheadh-mide ceithe laidir
Ann an Tiriodh, fath ar n-eibhneis.

Tha sud coltach ris an t-seann-each
’Bha air acras anns a’ gheamhradh;
Ghuidh iad faighidinn gu samhradh,
Gus am biodh gach gleann is feur air.

’S iomadh fine bh’air an ard-chlar
A sheas an tir le roinn na stailinn;
’S ged bha Romanaich an sas annt’
Cha do phaigh iad cis do Cheasar.

Bha sliochd rioghail righ na h-Alb’ ann,
Domhnullaich de’n chinneadh ainmeil;
’S iomadh duthaich ’s an do dhearbh iad
Gu’n robh ’m fine calma, treubhach.

Is bha cuid dhiu de Chloinn Phaidein,
Sliochd nan druidhean a bh’aig Pharaoh;
Siol nan daoine chum a’ Ghaidhlig
Ann an Armagh ann an Eirinn.

Camshronaich o Ionar-Lochaidh,
’Sheasadh dileas taobh na corach;
’S tric a dhearbh do Chloinn an Toisich
Gu’n gleidheadh iad an coir le’n geur-lann.

[TD 332]

Clann-’ic-Fhionghain o Strath-Ordail,
Granntaich, ’s Frisealaich o Lobhat;
Bho Loch Laomainn Clann-a-Chombaich—
Ged a fhuair a’ mhor-chuis greim orr’.

Clann-na-Ceardaich bha o’n tuath ann,
’S mar an ceudna Clann ’ic Cualruig;
Gur a tric a dhearbh iad cruadal
’N am a’ Chaisteil-Ruaidh a sheisdeadh.

Clann Mhic-Ghuaire air an culthaobh,
’S Clann Mhic’Ille Mhunna dluth dhaibh,
Clann MhicMhuirich, cinneadh buadhmhor;
Dheanadh iad le Cluainidh eirigh.

Artuirich gur fad o’n chualas;
Clann ’IcPharlain ’chreachadh buailtean;
Cannanaich o Pheairt, na h-uaislean,
Sheasadh suas air son Righ Seumas.

De mu’m fag mi ann an di-chuimhn’
An Cinneadh bha dhomh daonnan dileas,
Leathanaich gu brath nach striochdadh;
Dhearbh an gniomh aig Ionar-Cheitinn.

Mu’n teid an t-oran as mo chuimhne,
Thoir mo shoraidh-sa g’an ionnsuidh;
Gu robh soirbheachadh na h-oidhche
’Dol le gillean grinn an fheilidh.

[TD 333]

ORAN.

Mar le nighinn oig d’a leannan.

O cuin a thig, o cuin a thig, o cuin a thig thu, Alasdair?
O cuin a thig, o cuin a thig, o cuin a thig thu, Alasdair?
O cuin a thig, o cuin a thig, o cuin a thig thu, Alasdair?
Ma dh’innseas mis’ an fhirinn, gu’m bheil mi sgith de’n leannanachd.

Fleasgaich tha air liathadh aig iarraidh bhi fuireach riu,
Sgailcean air an cinn le bhi briodal ri cruinneagan,
An fhuil air fas cho fuar is nach buail i nan cuislidhean,
’S an cas air bruaich na h-uaighe, ’s na truaghain air thurraman!

Ma tha ’na d’ bheachd a dhianadh nach cianail an gur a th’ort?
Chan uan air bhial-thaobh oisge aig coig-diag thar fhichead thu;
’S a’ chuid is fhearr de d’ shaoghal ri faoineis g’a mhilleadh leat,
’S nuair a thig an aois bheir i caochladh air iomadh rud.

Nach tric a thug thu dhomhsa gu soluimte geallaidhean
Gu’n deanadh tu mo phosadh, ’s ri’r beo nach biodh dealachadh,
’S gu’n gabhadh-mide comhnuidh le solas neo-mhearachdach,
’S nach biodh tu ’cosg do bhrogan ’an goraich’ na leannanachd.

[TD 334]

Tha cunnartan cho gabhaidh ’s an dail, sin a theireadh iad;
’S tha gillean oga sgaomach ’an gaol, chan eil teagamh ann;
Ach ciod am feum no’n stath dhuinn bhi manran ’s a beadaradh?
’S gu’n dean sinn gnothuch teann dheth le banntaibh na h-eaglaise.

Na gillean bhios ’an gaol gur a h-aotrom a ruitheas iad,
Is geallaidhean na h-oidhche gun suim aca tuilleadh dhiubh;
Gur tric a dh’fhag an di-chuimhn’ fo mhi-ghean na nigheanan;
’S cha bhi mi asad cinnteach gu’n till sinn o’n mhinisteir.

Ach o’n ’s bliadhna leum e gur fheudar dhomh bruidhinn riut,
’S a ghleidheadh ann do chuimhne mu’n t-snaim gus an cuirear i:
Ma’s e gu’n gabh thu mi-thlachd, ’s nach till thu le furan rium,
Cuir thugamsa ’n gun sioda, is sith gu’n robh cuide riut!

Ma chuireas tu ’n t-snaim-chruaidh mar is dual anns an deireadh dhuinn,
Nuair thig an fhaidhir shamhraidh gu’m b’annsa na h-eileanan:
Gu’n toir mi do’n Phort Bhan thu do aite cho eireachdail
’S nach eil a leithid ’s an t-saoghal an taobh so de’n Eadailte.


ESAN A FREAGAIRT.

Cha phos mi te Ghallda ged bhiodh siod oirr’ a srannraich;
Cha phos mi te Ghallda, cha b’annsa leam i;
B’annsa cruinneag bhoidheach bho Thiriodh an eorna,
’S bhiodh m’inntinn lan solais nam posadh i mi.

[TD 335]

Nuair chaidh mi do’n Cheilidh ’s a chunnaic mi m’eudail
Gu’n d’eirich na gleusan bha’n teudan mo chinn
Bhi faicinn na h-oighe ’s a gruaidh mar na rosan,
’S e a miog-shuilean boidheach a thug og mi fo chis.

’S e stuamachd do naduir a mheudaich mo ghradh dhuit,
Is milseachd do mhanrain nuair bha sinn leinn fhin;
Do bheusan cho arda ’s nach gabh iad dhomh aireamh;
Cha dean mi ach pairt dhiubh ’na m’ dhan a chur sios.

Fhuair thu gliocas bho d’oige nach faighear aig moran;
Gur tric fhuair mi foghlum o d’ chomhradh gu fior;
Chan ionann ’s na goragan aotrom is proiseil
’Bhios a bhruidhinn air goraileis neonach gun bhrigh.

’S e gainnead mo chuinidh a mheudaich mo churam,
Ach thig achd oirnn o’n chrun, ’s e sud duil th’agam fhin,
’S gheibh sinn tigh air an duthaich, is croit anns na Cuiltean,
Is eubhar mo run-sa bho chubaid na sgir.

Is beag chuir mi dh’uigh ann am baile na smuid so;
Gu’m b’fhearr leam an duthaich is cruban dhomh fhin;
An smeorach ga’r dusgadh ’s a’ mhaduinn gu surdail
’Am fearann mo dhuthchais gu dluth air traigh Bhi.

Gur mis’ tha gu cianail, mo cheann ’s e air liathadh,
Mar neach ann am fiabhrus is iargainn ga m’ chlaoidh:
Gun ach da ni ’s an t-saoghal a bheireadh dhomh faochadh—
An te thug mi gaol dhi, ’s an t-aon eil’ a’ chill.

Mur faigh mise coir ort, gur truaghan ri m’ bheo mi,
’S a liuthad fear og ’s aithne dhomhs’ air do thi;
Mur dean thu mo phosadh, ciod an saoghal so dhomhsa?
Gu’m b’fhearr bhi ’s na bordan fo’n fhoid ga m’ chur sios.

[TD 336]

ORAN DO CHEILIDH NAN GAIDHEAL.

Far a nall mo chlarsach
Mu’n treig gu leir mo chail mi,
Mu’n laidh mo ghrian ’s an aird an iar,
’S mu’n ciar orm mo laithean.

Cha chuir mi tuilleadh dail ann,
Gun seinn mo chliu nan sar-laoch;
’N Talla na h-Aithne bidh iad cruinn
’An Ceilidh grinn nan Gaidheal.

O tiugainn leam gun dail ann,
Far ’n cluinn thu cainnt do mhathar,
’Bha leat cho binn g’a seinn ’s na glinn,
Mu’n d’fhag thu tir nan ard-bheann.

Na gabhaibh idir tamailt
Nuair their iad ruibh na Gaidheil;
’S e sud an dileab fhuair sinn-fhin,
’S a shineas sinn d’ar n-alach.

Seasaibh duineil, dana
Air taobh ar tir ’s ar canain;
’S na leigibh sios i’n cainnt no’n gniomh
Ged dhiteadh iad gu bas sibh.

’S e sud an ceol is aillidh
Na chualas riamh air clarsaich,
Gruagach og le oran reidh
G’a chur air seisd gu h-aluinn.

Tha uaill oirinn, ’s cha nar dhuinn,
Mu’n duais a fhuair MacPhaidein;
A dhealbh ’s a chruth ’an geal san dubh
Measg urramaich na Gaidhlig.

[TD 337]

Gu’n robh gach buaidh a fas leinn
Re fad ar re ’s ar laithean;
’S nuair thig an t-eug ’s an reis aig ceann,
Gu’n seas ar clann ar n-aite.

<eng>Note.—Hector MacFadyen, a worthy Tireeman, who was for many years Treasurer of Ceilidh nan Gaidheal, was the winner of many prizes at the National Mods. He was a zealous Gael. He died in Glasgow twelve or thirteen years ago.<gai>


EILEAN MO GHRAIDH

Is toigh leam an t-eilean, an t-eilean tha priseil,
Is toigh leam an tir ’san cinneadh an t-al;
Is toigh leam an t-eilean, ’s e eilean Thirithe,
Roghainn gach tir, mu’n seinninn mo dhan.

’S iomadh sin buaidh tha r’a luaidh air da-rireadh—
Ghabhadh e mios g’a chur ann an dan;
Gur tric bha mi cluaineis mu bhruachan an t-siobain,
’S choisichinn miltean gun sgios air a thraigh.

Gur maiseach a chluaintean ’s an cuan a cur dion orr’;
Bidh lusan na h-ioc-shlaint ’na chriochan a fas;
A ghainmheach mar airgiod a dealradh air iobhraidh
Fo d’shuil fads a chi thu far ’n till am muir-lan.

Tha neoineinean ’comhdach a chomhnardan iosal,
Is fuarain de’n fhior-uisg a sior chur an aird;
Geal agus dearg bidh a sheamrag a cinntinn,
’S eoin bheaga aig innseadh gu’n thill ruinn am blaths.

[TD 338]

’N dol fodha na greine gu’m b’eibhinn le’m inntinn
Spreidh air a mhiodar a briodal r’an al;
A’ bhanarach ghuanach le ’duanagan binne,
Is cuachan ga’n lionadh de’n fhior-bhainne bhlath.

Tha gruagaichean oga cho boidheach ’s a chi mi,
Foinnidh, deas, direach, gu finealt a fas—
An gruaidh mar na rosan ’s am pog mar na figean—
Cha rachadh dad cli air gniomhachd an lamh.

Tha oigearan calm ann, ’s roimh fhairge cha till iad—
Tha eachdraidh aig innseadh mu’n gniomh ’s na croinn ard.
Bhuannaich fear dhiubh le ’ghleusdachd an reis ’tigh’nn a China—
Bidh cuimhne gu siorruidh air gniomh Dhomhnuill Bhain.

Nam faighinn mo dhurachd gu’n stiurainn air direach,
Is rachainn-sa sgriob gu fearann an aigh,
Far an cluinninn a’ Ghaidhlig, a’ chanain tha rioghail,
’S bidh sonas is sith ann an eilean mo ghraidh.

<eng>Note.—The race from China to London was won by Captain Donald MacKinnon, Heanish <gai>(Domh’ull Mac Neaill ’ic Dhomh’uill Ruaidh)<eng> in the tea clipper, Taeping, in 1866. He is the Domh’ull Ban referred to.


ON the 4th day of February, 1893, while in mid-ocean the S.S. Pomeranian of Glasgow was struck by a tremendous sea which swept her fore and aft. A large part of her upper structure was carried away, with twelve of the crew, among whom was John Cook, the Chief Officer, and the subject of this lament.<gai>

Di-sathuirne chuala mi-fhein an sgeul
A dh’uraich dhomh bron ’s cha b’ioghnadh e,
Mu bhas an oigeir air ’n robh mi eolach;
Dh’fhag sud fo leon mi an diugh ’s an de.

[TD 339]

’S an Phomeranian a dh’fhag e Cluaidh,
’N a mhate ’s a’ bhata,’s e laidir luath;
’S e’n sgeul a thainig gu’n deach a bhathadh,
’S dh’fhag sud a chairdean an drasd fo ghruaim.

B’e’n turus cruadail ’leig fuachd is cradh
Gu iomadh teaghlach ’bha greadhnach blath;
Chaidh dha-dhiag dhiubh mu’n mhionaid iarraidh,
An fhairge dh’iath ump’, ’s cha d’ iarr i dail.

Las an iarmailt le riasladh gaoithe,
Bha onfhadh gabhaidh air bharr nan tonn;
Gur h-e muir-bhaithte thug ruith d’a claraibh,
Thug leath’ an ceabain ’s na bha ’na bhroinn.

Tha do bhantrach, ’s og i, ri bron is caoidh,
Bho’n chaill i ’ceile air ’n robh an loinn;
Tha ’cridh’ ga ’fhasgadh ’s e’n impis sgainidh,
Mar roinnean stailinn a sas ’na com.

A Thi ’tha riaghladh air cuan is fonn,
Bho’n leag thu lamh oirr’ an drasd cho trom,
Thoir dhi misneach laidir gu’m bheil anam sabhailt,
’S gach gloir bhi Dhasan ’fhuair bas a’ Chroinn!


DUANAG GAOIL.

O hi oro, mo chailinn,
O hi horo mo ghaol;
O ri ri oro, mo ghuamag,
Cha b’e m’ fhuath a bhi ri d’ thaobh.

A nighean donn a’ chuailein aluinn,
’S do bhraghad cho geal ri aol,
’S mor a b’annsa ’bhi riut posda
Na bhi ’n coir air fearann saor.

[TD 340]

Blas na meala air do phogan,
Do bhilean mar rosan maoth,
Do dha ghruaidh mar chaoran mheangan,
Suilean gorm mar dhearcan-fraoich.

Mala chaol mar it an loin-duibh,
Do cheol mar smeorach nan craobh,
Deud mar dhisnean dionach daingeann;
Sona ’m fear a gheibh do ghaol.

Thug mi’n oidhch’ an raoir a’m’ chaithris
’Feitheamh ri aiseag a’ chaoil,
Gus ’n do rainig mi mo leannan,
Com a’ cheanail ’bu ghlan aoidh.

Ro-mhath b’aithne dhomh r’an aireamh
’N dream o’n d’fhas thu air gach taobh;
Bho eilean Thiriodh tha do chairdean,
Innis aluinn a’ chruidh-laoigh.


ORAN DO MHAIRI NIC LAOMAINN,
AIR DHI PRIOMH-DHUAIS A’MHOID FHAOTAINN.

O thoir a nall mo chlarsach,
’S ged tha mi ’fas car aosd’,
Ni mi’n duanag so do’n ghruagaich
’Choisinn duais aig Mod nan laoch.

Do ghuth-cinn air seisd ’s a’ choisir
’S binne gu mor na eoin nan craobh,
’S na fiodhal nan teud ’s an t-seomar,
’S tu cur fonn air oran gaoil.

[TD 341]

’S math a b’aithne dhomh ri’n aireamh
’N dream bho’n d’fhas thu air gach taobh;
Ri Goirtein-Domh’uill bha do chairdeas—
Innis aluinn a’ chruidh-laoigh.

Tha thu cumadail, deas, direach;
Aghaigh shiobhalta le aoidh;
Deud-geal dionach mar na disnean;
Beul bho’n tig an fhirinn saor.

Gu ma buan gu’n robh thu, ’Mhairi,
’S onair ard thu ’thir mo ghaoil—
Do’n tir iosal, Tir an Eorna,
Tir na ceolraidh ’s nam fear saor.

Ge b’e fear a gheibh le coir thu,
’S e mo dhochas do ’ur taobh
Saoghal fada, ’s pailteas storais,
’S bhi ri’r beo ’an solas gaoil.


DO’N GHLEANN MHOR ANN AM MUILE.

Soraidh leis gach cnoc is ob!
Tha mi fo bhron a gluasad
O thir nan allt, nan gleann, ’s nan sar;
O thir nan ard-bheann fuara.

Chaidh mi’n de a suas an Gleann
Gu ruige ceann Loch Sguabain:
Ach c’ait eil al nan laoch a bha?
Rinn laghan cearr am fuadach.

Chan fhaic mi buachaille mu’n chro,
No oigh a dol do’n bhuaile;
Gach fardach bhlath ’s i leagt’ gu lar,
’S am fearann fas le luachair!

[TD 342]

Gun lochd fo’n ghrein ’an sliochd nan treun—
Bu mhor am beud am fuadach:
Chan eil ach feidh ’s gach acha reith
’S am biodh an spreidh ga’n cuallach.

Tha’n abhainn lan ’na still gu traigh,
’S tha’n doire fas gu h-uaine;
’S far ’m biodh na baird a seinn nan dan,
An diugh fo al nan ruadh-chearc.

Mi sealltainn ’n aird air raon a’ bhlair,
’S na dhearbh iad pairt de’n cruadal,
’S gun aon de’n al a gabhail tamh
An diugh fo sgail nam bruachan.

Tha ’ghrian a tearnadh anns an iar,
’S tha ’n t-am bhi triall o’n ghualainn;
Gach allt ri cronan tiamhaidh broin,
Tha ’caoidh na h-oigridh uallach.


CUMHA NAN LEODHASACH.*

Thainig naigheachd bho’n tuath ’dhuisg gu mulad ’bhith ’s buan;
Dh’fhag moran de’n t-sluagh fo eislean:
Gu’n robh Gaidheil mo ruin ’s iad nan sineadh ’sa’ ghrunnd
’S iad gun chlaisteachd, gun luth, gun leirsinn.

’S ann ’an Leodhas ’tha’m bron; ’s iomadh cridhe ’tha leoint’,
’S iad a sileadh nan deor gu deurach,
Mu na gillean ’bha coir ’bhi nan sineadh gun deo.
Gur h-e’n cuan a thug oirnn an leir-sgrios!


<eng>* The Iolaire disaster.<gai>

[TD 343]

’S ann mu am na Bliadhn’ Uir ’fhuair iad cead bho’n a chrun
Tilleadh dhachaidh bho dhuthchan ceine:
Fath mo sgaraidh gur fior mu’n do rainig iad tir
Gu’n robh cuid dhiu aig crich an reise.

Tha e nadurra dhuinn gu’m bith’mid ga’n caoidh;
Chaill sinn ceatharnaich ghrinn na feile
’Bha daonnan ga’r dion air muir is air tir,
’S a thug naimhdean fo chis le’n euchdan.

Bitheadh cuimhne ’s gach doigh air na dh’fhagadh ri bron—
Tha iad, sean agus og, ’an deis-laimh,
’S an cul-taic air ’thoirt bhuap’ ann an gairich nan stuagh.
Leam is duilich ri luadh an sgeul ud!


CRIOCH DHEIREANNACH A’ CHAISEIR.
COMHRADH EADAR AONGHAS, AN CAISEAR, AGUS AN DONUS.

Thuirt Aonghas ris a’ Chaisear, ’S tu’n aimlisg gun tur,
’S an gniomh rinn thu’m bliadhna cha mhiadaich do chliu.
Thug Bernhardi dhuinn fianuis air gach miann bha ’na d’ dhuil,—
Gach rioghachd fo’n iarmailt bhi fo riaghladh do chruin.

Thuirt an Caisear ri Aonghas, Cha robh iorghuill ’nam bheachd.
Ach tha Breatunn so daonnan aig caonnag le feachd;
’Togail chisean neo-dhireach bhar rioghachdan lag;
Ach tha mis’ ann am aonar ’cumail an t-saoghail so ceart.

[TD 344]

Aonghas—
Chan eil thu idir ’na d’ aonar; aig an t-saoghal tha fios
Gu’n robh an Donus ga d’ sheoladh ’gealltainn gloir dhuit is meas;
Gus an d’fhuair e fo ’spoig thu le seoltachd a chleas,
Cha bu leir dhuit, a bhronain, e bhi’n toir air do sgrios.

An Caisear—
Tha moran de’n fhirinn ’s gach ni tha thu ’g radh;
Gheall e dhomh gu’m biodh sibhs’ agus Eirinn aig blar;
’S gu’n gluaiseadh e strith dhomh ’s na h-Innsibh an Ear;
’S gu’n robh ’n rathad gu Paris dhomh sabhailt gu beachd.

An Donus—
O Uilleam! O Uilleam! a bhurraidh gun gho,
Na creid thusa duin’ ’thig a Eilean a’Cheo.
Ma sheasas tu dileas, ’s nach diobair thu ’choir,
Ni mis’ thu ’na d’ Iompair’ air gach mir de’n Roinn-Eoirp.

Aonghas—
’S iomadh fear ’chuir thu gorach le morchuis is uaill;
Sud am fasan a bh’agad ’cur cagar ’nan cluais;
’S tu ’gealltainn an comhnuidh dhaibh solais bith-bhuain:
Sud an ni nach gabh faotainn an taobh so de’n uaigh.

An Caisear—
’S mor tha ormsa de dh’aireach’ gu’n thachair sinn riamh;
Ach, eudail nan gillean, na innis do Niall.
Tha fios gu’n deach mise air sligheachan fiar;
Ach cha toil leam na baird a bhi’n sas ann am bhian.

An Donus—
Tha thu ’gearan an comhnuidh, ’s tha moran ga d’ dhith;
Ach shaoilinn gu’m fagadh tu pairt agam fhin:
Ged tha’m fuachd ort an drasd ’s a’chlais-bhlair ’s tu gun dion,
Tha teas agus blaths anns an ait a tha shios.

[TD 345]

Gheall thu dhomhsa le boidean mu’n do thoisich an strith,
Gu’m biodh mort agus reubadh is leirsgrios ’s an tir;
Tha so agams’ a charaid le barantas sgriobht’;
’S cumaidh mis’ thu ri d’fhacal, ’s an t-slat air do dhruim.

An Caisear—
Air d’ athais, a fhleasgaich, dean beagan de d’ bhosd;
Nuair a gheibh mis’ an cumhachd ’s iad uile fo’m sgod,
Bidh do rioghachd-sa cuideachd ’an cunnart gu leor;
’S air son sgriobhadh air paipeir, na earb ris ri d’ bheo.

An Donus—
Bha fios agam riamh gu’n robh thu briagach a’d’ dhoigh:
’S e sin ’chuir mi, ’laochain, ’an gaol ort cho mor;
Tha do thuarasdal cinnteach, chaidh a sgriobhadh le Pol;
’S ma leubhas tu ’m Biobull gu’m minich e’n corr.

Aonghas—
Cha chreideadh tu mise: tha thu nis aig’ an sas
Le teadhair mu d’ mhuineal, a bhurraidh gun stath:
Thoill do ghniomharan breuna do cheusadh gu bas;
’S chan aithne dhomh duine tha duilich mu d’ chas.

An Donus—
Thuirt an Donus ri Iudas, Tilg an diulnach gun dail
Eadar chorp agus anam anns an teine nach cnamh;
Cha robh neach air an t-saoghal a thug gaol dhomh cho trath;
’S gheall mise air m’onair gu’m biodh oisein-san blath.

An Caisear—
Nach ann dhomhsa, a chuideachd, a bha’n tubaist ’s an dan;
Dol do’n t-slochd tha gun iochdar ’measg mhiltean de ghraisg;
O nach bochd an ceann-crich’ e do righ bha cho ard,
Far ’m bi gul agus giosgan aig m’ fhioclan gu brath.

[TD 346]

MARBHRANN.

Do Iain Mac ’Illeathain, a thuit ann an cogadh na h-Africa.

Och nan och! mar a tha mi,
’S mi ’s an trath so fo mhulad,
Fhuair mi sgeulachd a’ chruadail,
’Dh’fhag bho’n uair ud mi dubhach;
Dh’fhalbh mo shugradh ’s mo mhanran,
Dh’fhalbh mo chail ’s m’ fhearas-chuideachd,
’S mi ri cumha an oigeir,
Mac og mo cheann-cinnidh.

Dh’fhag sud bearn anns a’ chinneadh,
Thu bhi, ’Iain, ’n ad shineadh
Ann an ciste chaoil chumhainn
Fad o d’ chuideachd ’s o d’ dhislean;
Na’n d’fhuair do mhathair dhiot sealladh,
Mu’n do chair iad ’s a’ chill thu,
Bheireadh e riarachadh mor dhith;
Ach ’s ann ’tha ’m bron air a lionadh.

Gur e a cridh’ a tha craiteach,
Is cha nair dhith ri innseadh,
’Caoidh an ailleagain bhoidhich
’Bha gun mhor-chuis ’n a inntinn;
Cha chuir mis’ ann an dan e,
’S cha dean bard dhuibh e ’sgriobhadh,
Cradh cridhe na mathar
Mu’n mhac a dh’araich a ciochan.

[TD 347]

Dh’fhalbh am flur far a’ gharaidh,
Sgap gach blath leis na siantan,
Thuit a craobh ubhal a b’airde,
’Bha gun fhailinn gun chrionach;
’S iomadh h-aon a bha craiteach,
Thu bhi ’s an araich ’n ad’ shineadh,
’S fuil do chridhe g’a taosgadh,
Ann an aobhar na rioghachd.

Bha thu cruadalach sgairteil.
B’ursann-chath thu measg mhiltean,
Bu tu taogag na h-ealtuinn,
Le claidheamh sgaiteach chinn-Ilich;
Ged chaidh do leonadh tri uairean,
Riamh cha d’ smaointich thu striochdadh,
’S ceum an t-slinnein cha d’fhoghlum
Riamh ’an coimhstri do shinnsir.

C’ait an robh iad ’an Albainn
Treubh cho aimneil ri’n linn ruibh?
Lachuinn Mor ’bh’air traigh Ghruinnairt,
Sar churaidh deas direach;
Eachunn Ruadh Inbhircheitein,
’Bha le ceudan ’n a shineadh;
’S thuit cuid dhiubh aig Flodden,
’S neul na fola air am picean.

’S ann aig blar Sliabh-an-t-siorraim
Dhearbh do chinneadh ’bhi dileas,
Aig Kilsyth as an leine,
’Cur retreut air na miltean,
Agus latha Raon Ruadh-shruith,
Righ, gu’m b’uallach dol sios iad;
’S dh’fhag iad Eachunn aig Harlaw;
Bha ’n eirig paidhte tri fillte.

[TD 348]

Tha Fhionghala dubhach,
’S i gad’ chumhasa daonnan;
Gur e ’cridhe ’tha leointe;
’S tric na deoir air a h-aodaun;
’S i aig ionndrainn a brathair,
A bha ghnath uimpe gaolach,
’S nach fhaic i gu brath e,
Ann am fasach an t-saoghail.

A Thi a chruthaich an saoghal,
’S ’tha gabhail daonnan dhinn curam,
Gleidh fair’ air a bhraithrean,
’S cuir iad sabhailt g’ar n-ionnsuidh!
Tha e’n nadur ’bhi gearain
Mu gach creach mar is ur i;
Ach bidh sinn striochdta ri D’ordugh,
’S cha chan mi ’n corr ’s a’ cho-dhunadh.


TIONAL CHLOINN ’ILLEATHAIN.

Tha tional, tha tional, an drasd aig gach cinneadh,
Tha tional, tha tional aig gach cinneadh an drasd;
Clann Ghilleathain a tional air an ochdamh la fichead,
’S bidh aighear is iomairt aig gillean mo ghraidh.

Gur mis’ tha gu h-eibhinn ’s a’mhaduinn ’s mi ’g eirigh,
O’n chuala mi’n sgeul a thog gleus air mo chail,
Mu chinneadh na feile ’bhi cruinneachadh ri cheile,
Clann Ghilleathain nan geur-lann nach geilleadh do namh.

Ar ceann-cinnidh tha macant’, d’an dual a bhi beachdail,
O Dhubhaird a’ chaisteil; ’s b’e cleachdadh nan sar
Gu’n seasadh iad dileas ’an onair na rioghachd;
Tha eachdraidh aig innseadh mu’n gniomhan ’sna blair.

[TD 349]

Nuair sgaoileas e ’bhratach bidh tional air gaisgich;
O’n iar is o’n ear thig iad air as gach cearn;
Le fior-fhuil gun truailleadh ’nan cuislean a bualadh,
’Bhi dileas bu dual dhaibh gu buaidh no gu bas.

Bha na Leathanaich ainmeil ’s gach cearn as an d’fhalbh iad.
Mar leoghann is colg air bu doirbh dhol ’nan dail;
Cha bu spiocairean cruaidh iad; ’nan nadur bha’n uaisle;
Gur tric rinn iad fuasgladh air truaghain ’nan cas.

’Nan suaicheantas fiachail bha bradan an fhior-uisg
’S an struth maiseach, rioghail, a direadh an aird,
Roin a bheoin riomhaich is long nan crann direach,
Lamh-dhearg is crois sint’, caisteal didein is mam.

Sud a’ choill bha gun chrionaich ’san stoc o’n do chinni;
’S iomadh meanglan deas, priseil, a dhirich an aird,
Eadar Carsaig ’s Lochbuidhe ’s Torloisgt’ ann am Muile,
Aird-ghobhar nan curaidh, is Dubhaird nan sar.

Bha teaghlach nan Colach lan meas agus onair;
Gu’m b’fhoghainteachd, fearail, ’am Breacachadh dh’fhas;
Cha bu shugradh am fearg nuair a dhuisgeadh an colg—
Bhiodh e’n cunntas nam marbh ge b’e thairgeadh ’tigh’nn dan.

’S iomadh ceatharnach ainmeil de theaghlach nan Druimnean,
Nuair thoisicheadh iorghaill, le’m b’ionmhuinn am blar:
Iad le’n cinneadh air thoiseach air latha Chuil-fhodair,
Mar mhiolchoin air lomhainn air son a bhi’n sas.

An t-oighr’ thig a’d’ dheigh-sa air cinneadh na feile,
Na di-chuimhn’cheadh beusan nan treun laoch o’n d’fhas;
Biodh e iochdar ri truaghain ’s ri dilleachdain shuarach,
’S ann an Gaidhlig bidh uaisle g’a luaidh aig na baird.

[TD 350]

CEILIDH MHIC ’ILLERUAIDH.

Oidhche dhomhsa ’s mi air chuairt,
Gu’n thog mi suas am braigh orm,
Dh’ionnsuidh Ceilidh Mhic’IlleRuaidh
’Tha cumail suas na Gaidhlig dhuinn,
Ri gabhail oran ’s a seinn dhuan
Mar chuala sinn o’r parantan.
’S e’n ceol is binne ’chuala cluas,
Na gruagaichean ’seinn Gaidhlig dhuinn.

’S cuimhneach leam nuair bha mi og,
Bhiodh cloithean ac’ ’s a’ Ghaidhealtachd,
Bhiodh gruagaichean a luadh air cleith,
’S gu’m b’eibhinn a bhi lamh riutha:
Iad ’cur nan oran air an gleus
’S a’ chainnt bh’aig Eubh ’s a’ gharadh dhuinn
’S bu bhinne leam na ceol nan teud
Nuair thogteadh seisd nan dan leotha.

Ged a dh’fhag sinn tir ar duthchais
’S duth dhuinn gu’m bi baigh againn
Ris a’ chanain mhaisich chiuin
A dh’ionnsaich sinn o’r mathraichean.
’S fhad ’s bhios duilleach ’fas air crann,
No ’bhuaileas tuinn air traigheannan,
Bidh cliu ’n duin’ uasail so air chuimhn’
O’n ghabh e suim d’ar canain-ne.

Ged nach cluinn sinn stuagh a’ chuain
Air cladach cruaidh mar thairneineach,
No torman binn ri taobh a’ ghlinn
Aig sruth an uillt mar b’abhaist dhuinn;
Bidh againn gradh gach la ’nar cridh’
Do chanain tir nan ard-bheanna—
Chaidh uimpe sian bho chian nan cian,
’S ged bhios i liath cha bhasaich i.

[TD 351]

Gu robh soirbheachadh ’s gach ceum
’Dol leis a’ cheilidh Ghaidhealach so,
Far ’m faod sinn comhlachadh ri cheil’
Mar ’rinn an treubh o’n d’thainig sinn.
Bidh siol nan laoch le’n caidreamh caoin
Feadh lagain-fraoich na Gaidhealtachd,
’S cainnt nam beann g’a cur air fonn
Le sliochd nan sonn a dh’araich iad.

’Mhic’IlleRuaidh, gu robh leat buaidh
A cumail suas na Gaidhlig dhuinn!
Seas gu dileas i ri d’ linn,
’S na leig oirr’ spid no tamailte:
Ach cum i suas le cliu is buaidh,
A’ chanain uasal mhatharail;
’S bidh cliu do ghniomh g’a sheinn gu binn
Fad iomadh linn nach d’thainig oirnn.

[TD 352]

JOHN M. MACMILLAN.


DO SHEONAID N. NICLACHAINN,

Le Iain M. Mac ’IlleMhaoil (Iar-ogha Dhomhnuill Chubair) ann am Portage la Prairie, 1902.

Bha mi’n raoir ’s an tigh-chiuil;
Bean mo ruin air a’ chaithir:
Sheinn i dhomhsa oran binn—
Cait’ an cluinn-te a leithid?

’Sheonaid dhonn, bhoidheach dhonn,
’Sheonaid dhonn, ’s mor mo thlachd dhiot;
Thogainn fonn gun bhi trom
Air bean dhonn a’ chuil ghasda.

’S ann ’s an Oban chaidh a buain
Air a’ chuan ’thainig thairis:
Sheinn i dhomhsa oran gaoil;
’S gu’n robh ’m fraoch fo mo chasan.

Bha na beanntan orm mu’n cuairt,
Fuaim a’ chuain ’na mo chlaisteachd;
Shaoil mi greis gu’n robh mi thall
’An Tir nam beann, ghleann, is ghaisgeach.

Beannachd leat, a bhean dhonn,
Air bharr nan tonn a dol dhachaidh;
Gu’n ruig thu sabhailt’ do dhuthaich,
’S e sin durachd gach caraid.

[TD 353]

DO SHEONAID N. NICLACHAINN.

Ho ro, gur h-e an solas,
Ho ri, gur h-e an solas,
’Bhi ’g eisdeachd ris an og-mhnaoi
Is boidhche guth cinn.

Bu sholasach an raoir sinn,
’S NicLachainn ghasd a seinn dhuinn,
Mar smeorach ’am barr craoibhe,
Gu h-aoibhneach, deas, binn.

Gu’n d’thug i dhuinn na h-orain
A chuala sinn ’nar n-oige,
’S an chainnt a bh’aig na seoid a
Bha chomhnuidh ’s na glinn.

Bu shiubhlach, blasd a’ Ghaidhlig
A tigh’nn bho ’bilean aluinn:
’S ged chumadh i gu la sinn,
Chan fhasamaid sgith.

Am fear sin a bha comhl’ rith’,
Bochanan modhail, foghluimt’,
Bu mhath e ri uchd orgain;
Bha ceol ann gu ’chridh’.

Bha cridhe gach fior Ghaidheil
G’a thaladh leis a’ mhaldaig
A thainig thar an t-saile
Le dain na mor bhrigh.

Ach ’s duilich leam a raitinn
Gu’n robh na Goill ri canran,
A di-moladh na canain
Is fearr ’tha ’s an tir.

[TD 354]

’S e’n t-aineolas ’s an t-ardan
A chuir iad mar a bha iad,
A choimeasadh an dain-san
Ri bardachd Mhic-Fhinn.

Bha deadh MhacArtuir comhl’ ruinn,
’S bu mhaiseach e ’s a’ chomhlan;
’S fear tuigseach, measail, coir e,
’S gun foghlum ga’ dhith.

Gu’n robh MacFhionghain uasal
Gu dileas ri ar gualainn;
’S bu bhinne leis na chual e
Na duan a’ bhrugh’-sith.

Bha’m Morach cuimir, daicheil,
’Toirt ghreisean mar a b’aill leinn
Air ceol nan gaisgeach shar-mhath,
Ceol aghmhor na piob’.

[TD 355]

COLIN MACDONALD.


DO BHATA-BEAG A THAINIG AIR TIR.

Le Cailein Domhnullach, ’am Baile-Phuill. (Cailein Fhearchair).

Chuala mise sgeul an drasd—
Cha dean mi tamh gun innseadh dhuibh—
Gu’n d’thainig bata thar a’ chuain,
Is bhuail i air Traigh-Bhi againn:
Chaill i’n stiuir air Sgeir nan Sealg,
Is rinn an fhairge ’ciosnachadh;
Ghabh i aoidion air a sail,
’S an criu gu h-ard gu’n dhirich iad.

Nuair a chunnacas air a’ chuan i,
’Tigh’nn o’n tuath, b’e’n t-ioghnadh i:
Na siuil bhan’ air bharr nan stuadh,
’S gu’m b’uallach i ga’n direadh-san;
Ghlaodh an ciobair anns a’ bheinn,
“’S e pilot a tha dhith oirre—
Chaidh an caiptein aice ’bhathadh:
Theid am bat’ air tir orra.”

Fhuair Anna Eachainn Oig i
Ann an coir, ma’s firinn e,
’S thuirt iad rith, “Thoir dhuinne pairt dhith,
’S chan eil dail a dhith oirnn.
Airgiod ullamh air a’ bhata,
’S paighidh sinn gu cinnteach e;
Gheibh sinn carpenter ga caradh—
Ni Niall Ban dhuinn dionach i.”

[TD 356]

Chan eil fios co as a thainig i,
Is i lan de’n Innseinich;
Chan eil ainm oirre no sgaile;
Nach e’m bat’ tha miorbhuilteach!
Thainig i a rioghachdan ceine;
Is Eirinn gu’n do striochd i e;
Ma’s e Pirate tha ’s a’ bheist
Gu’n dean i’n Leig a chiosnachadh.

Dh’innis taibhsearan o chian
Gu’n tigeadh sgial ri uin’ oirre;
Thuirt MacPhail gu’m fac e-fhein i,
’S chum e geur a shuil oirre.
Bha i mach air bharr nan stuagh,
’S air uairean gu’n robh smuid aisde.
Chunnaic Cleuphar air a traigh i
’S na siuil-arda ruisgte dhith.

O’n a thainig i do’n aite
Gur e’m bata fiachail i;
Tha’n ceabain aice lan de sgathain,
’S ait’ air son nam fidhleirean.
Cuiribh fios gu Domh’ll MacPhail;
Is fhiach i aireamh mhiltean dha:
Gheibh e caiptein dhi gun dail,
’S gu’n teid an Taillear innte dha.

Tha ’fiodhannan de’n fhiodh nach gluais;
Chan fhuasgail lann gu dilinn dhi;
Tha leagadh socrach air a sail,
’S a saithean arda ’s direach iad;
’S ma theid i gun dail gu cuan,
Gu’n toir i’n gual do’n tir againn.
’S bheir mi nis gu crioch mo dhan
Mu’n bhata laidir dhionach so.

[TD 357]

ORAN NAN SAIGHDEARAN.

A CHUIREADH DO THIRIODH ANN AN 1886, A THOIRT FO SMACHD CHEANNAIRCEACH NA “LAND LEAGUE.”

Gur fad’ am thamh gun labhairt mi,
Gun dad a chur air aird
Mu staid ro-bhochd na duthcha so
’Tha cunntas oirr’ an drasd:
Tha meas ac’ air na paipeirean
Air Ghalldachd ’s anns gach ait’,
’S gur lionmhor cearn ’an deanar luaidh
An cruas ’s am bheil sinn ’n sas.

Nuair thainig feachd do phoilismein,
Bha othail anns an ait’;
Bu mhagail iad, na ragairean,
’S bu chabach ris a’ bhard:
Bha misneach aig na gallain ud
’S an lagh bhi ac’ ’nan laimh;
Ach cha do ghabh sinn giorrag romp’,
Is thilleadh iad gun dail.

’Nan deigh-san thainig saighdearan,
’S b’e’n loinn iad air a’ bhlar;
Bha coin rompa ga’n iomainn ac’
Air laghainn anns gach ait’.
Nuair liubhair iad na paipeirean,
Mu’n gann gu’n robh e’m laimh,
Gu’n d’thug mi dhaibh mar onair,
“Thun an donuis le’n cuid straic!”

[TD 358]

Gu’n d’thug mi’n tiotal cinnteach do
Na dioghaltaich gun ghras,
Na diulnaich ghranda phoilismein
Nach obadh dol nar dail
Nam faigheadh iad an cuireadh a
Bhi ullamh gu bhi’n sas,
Is armailt laidir, churamach,
O’n Chrun orra na gearrd.

’S e Grianal so bu toillteannach
Air saighdearean gun fheum
A chur do thir nan Gaidheal so
G’ar sarachadh ’nar n-eis:
Na’n robh sinn air ar n-ullachadh,
Le’r gunnachan air ghleus,
Chan fhaigheadh iad-san cis oirinn
’An strith nan lannan geur.

Na suinn is fhad bho’n chualas iad
Bhi cruadalach ’s gach linn;
Na Gaidheil reachmhor, chalma,
Gun chearbaich anns an strith;
Le’m biodagan geur cruadhach
’Thug buaidh air iomadh rioghachd;
Gu’n d’fhuaras cliu a mhaireas orr’
’Am batail nach robh cli.

’An Tiriodh, tha mi ’g innseadh dhuibh,
Tha milltearan gun cheill;
Na poilismein ’s na saighdearan,
’S cha choibhneil iad ri cheil:
Ach nuair a theid MacPharlain ’chur
Do’n Pharlamaid d’ ar reir,
Bidh laghannan nam mealltairean
Nan deann dol as a cheil.

[TD 359]

Nis tha mi’n duil sguir mi dheth,
’S gu’n dean mi ullamh e;
Ach cuimhnicheam ’nam oran air,
(Tha coir dhomh chur am meud),
An t-sar dhuin’ uasal, urramach,
MacGhuaire, ’n duine treun,
A leig m’a sgaoil na priosanaich,
’S nach diobair sinn ’n ar n-eis.


ORAN GAOIL.

An teid thu leam a Mhaggie Chaluim?
Am fag thu Cadrum ri d’ bheo?
An teid thu leam gu Maighstir Dughall,
’Chur nan cumhnantan air doigh?

Chi thu Phottery ’s a bhrathair,
Chi thu Domhnull Ban ’s A’ Chrog:
Chi thu Gille Ruadh an t-Sleibhe,
Mairi Sheumais, ’s Bodi og.

Chi thu Rifrinn, ’s chi thu ’n Airidh,
’S an Carnan os cionn an loin:
Chi thu Hoighnis is cnoc Ghrianail,
Glac nan Smiar, agus Cuil Bhoid.

Gheibh thu coirce mor is eorna;
Sin an seorsa tha deanamh pris:
Gheibh thu Champion gu d’ailghios;
Bidh e fas ’s a’ Bhaile-shios.

[TD 360]

<eng>SUNNY TIREE.

By a visitor—A. V. Christie, September 29th, 1900.

Far out on the ocean’s broad bosom there lies
A fair smiling island to which my thought flies
As swift as the gull’s flight across the dark sea,
And joyfully lights on the shores of Tiree.

In fancy I roam o’er the white shining bays;
In dreams, once again live the long summer days:
I think of the nights, and the black heaving sea
Which ceaselessly breaks on the shores of Tiree.

In the close smoky air, ’midst the great city din,
Where gold is the prize all are struggling to win,
My thoughts sadly turn to the cool rippling sea,
As it sings, and it dances round bonny Tiree.

In this isle of the West, far away from dull care,
Where life is more simple, more holy, more fair,
The sun’s rays are bright, and the air pure and free:
’Tis nearer to heaven in sunny Tiree.

Now back to the world, and its turmoil and strife;
Now back to the bustle and hurry of life;
I mournfully think of the vast glitt’ring sea,
And the charm of thy peacefulness, lonely Tiree.

[TD 361]

ANGUS MACKECHNIE.

ANGUS MACKECHNIE, the eldest son of the foregoing late Donald Mackechnie, took up teaching for a profession, but soon relinquished it for the post of telegraph clerk and assistant postmaster in the Tiree Office. Like many another Tiree lad, the call of the sea was too strong for young Angus. He quickly rose from before the mast to the position of master, and has commanded a number of vessels for various companies, latterly with the London, Midland and Scottish Railways in their Firth of Clyde service. He has composed many songs and poems of distinct merit. He was crowned Bard at the National Mod at Fort William in 1927. Lately he has taken over the Post Office at Bunessan, Mull.<gai>


AN T-EILEAN GRIANACH.

Ho gur toigh leam,
He gur toigh leam,
Ho gur toigh leam fhein an t-aite,
’S toigh leam fhein an t-eilean grianach,
Chan eil sear no siar bheir barr air.

B’aotrom uallach air bheag go mi
’Buain nan neoineinean mu d’ bhraighean;
’Direadh chreag ’s an neadaich smeorach:
Chlaon gach solas dhiubh mar sgaile.

Ged a tha do chreagan ciar-ghlas,
’S moch a dh’eireas grian ’chur failt ort;
Cluinnear smeorach air do stucan
Moch mu’n eirich driuchd o d’ailean.

[TD 362]

Ged nach faighte frith no fiadh ort,
Gheibht an giadh ’s an eal’ air snamh ort;
Chite na roin bhreac ga’n grianadh
Nuair a bhiodh do liaghain traighte.

Ged nach faighte preas no craobh ort,
Ged nach cinn am fraoch ro ard ort,
Chithear neoinean air do raontan
Mu’n gann a theid aog am Mart oirnn.

Ged a tha do chluaintean comhnard,
’S ged nach sguab na neoil mu d’ardaibh,
’S boidheach leam do mhuran dubh-ghorm,
’S e na dhlothaibh dluth mu d’ thraighibh.

Chi mi Barra ’s Canna tuath ort,
Cuilionn fuar ’s an sneachd a tamh air,
Rum is Eige, Cola ’s I,
Le Muile fritheach a cur sgail air.

Chi mi Colasa ghorm is Ile,
’S e mar fhrid na chi mi’m barr dheth,
Chi mi Diura nam beann ceothar,
Far am faight’ le ’chroic an lan-damh.

Gheibhte Leodaich o’n taobh-tuath ort,
Domhnullaich ’thug buaidh le’n staillinn,
Leathanaich agus siol Dhiarmaid,
’S Camshronaich Loch-Ial rinn tamh ort.

Gheibht’ mu d’ stacaibh pailt an t-iasgach;
Leis gach ian cha mhiannach d’fhagail;
Gheibhte pailt na lachaich riabhach
A dluth-chliathadh ris gach sailean.

[TD 363]

Gur e mise tha fo smuairean
’S mi air uchd nan stuagh-thonn arda;
Chuir sud an-shocrach mo chluasag;
Cha leig iad le’n luasgan tamh dhomh.

Ged tha mi uait cian ’s an am so
Measg nam ball, cha b’e sud m’ailleas;
B’annsa leam bhi falbh do stuc
Le m’ ghunna nach diultadh air lan-ghleus.

Ged tha mi uait cian air fuadach,
Tha thu’m smuain gach uair o’n dh’fhag mi;
Thug mi gean bhios daingeann buan dhuit,
’S cha dean sioban cuain a smaladh.

Dh’fhag mi ort mo bhean ’s mo phaisdean,
Parantan a dh’araich og mi,
Piuthar ghaolach agus braithrean;
Cuis mo chraidh bhi fad o’n chomhlan.

Fhir a ni thar gharbh-chrioch triall uainn,
Soraidh bhuam do’n iar gu m’ chairdean:
Innis dhaibh mar dh’fhas mi cianail,
’S mi ga m’ riasladh anns an “Warsaw.”


ORAN DO’N “NAVAL RESERVE.”

A Righ tha mi fo smalan dheth,
Gur airsneulach gun sunnd mi,
Bho’n chuir mi suas am peitein gorm
’S an ribein dearg ga dhunadh.

Sgriob gu’n d’thug mi ’n bhaile so,
Gu’n thachair orm luchd-duthcha,
’S gu’n d’thuirt iad rium, “O’n tha thu d’ thamh,
Gur h-e’n Reserve is ciuird dhuit.”

[TD 364]

Gu’n robh na tasdain buaireasach,
’S an t-sid gu fuachd air tionndadh;
’S gu’n d’thuirt mi ’an guth beag rium fhin
Gu’n deanainn mios co-dhiu dheth.

Nuair fhuair mi mo chuid phaipeirean,
Gu’n chuir mi m’ainm ri cumhnant
Gu’n seasainn naimhdean air a’ chuan
Fad ’s dheanadh luaidhe ’s fudar.

Ach ’s ann a fhuair mi’n t-searbhag dheth
Le m’ chlaidheamh dealrach ruisgte,
Ri tionndadh char dhiom air gach laimh
Gus eil gach cnaimh dhiom bruite.

’S e’n trusgan is neo-thaitneach leam;
Ged ’s maidneach ni mi dusgadh,
Mu’m faigh mi air gach gadaig snaoim,
Gu’n caith iad roinn de m’uine.

Ma ’s e gu’n tig le airmailtean
Na naimhdean thoirt dhuinn dulan,
Gur fheudar falbh, ge searbh an cas,
Chur air a’ ghraisg ud fuidse.

Ma theid thu’n eilean chomhnard ud
’S an cinn an t-eorna sughar,
Dean innseadh dhaibh mi bhi fo phramh,
Le gunna ghnath g’a giulan.


ORAN DO’N “BHRITTANIA.”

’S i ’m bata lughar sgairteil i,
Le cuibhlean bras gun diobradh;
O guidheam siubhal buadhar dhi
Do’n Chaisteal-Nuadh a Lide.

[TD 365]

Gur beag tha dh’eagal Faoiltich oirnn,
Oir gaillionn ’s gaoth cha till sinn;
Gur h-aotrom air na stuaghan i,
Mar fhaoileann cuain ga’n direadh.

Ged dh’eireadh muir na beanntan oirnn,
’S i aird nan crann na sioban,
Gu’n slis i air gach gualainn iad,
Mar shiosar cruaidh an t-sioda.

Nuair thogar na siuil ur rithe,
’S a ghaoth le smuid thar tir leinn,
Cha choimeas fiadh ’s a’ bhuireadh dhi
Ga iomain dluth le miol-choin.

Gur lughar a cuid ghillean,
’S gun ghiorag roimh an-shid orr’;
Gur freagarrach gach am iad,
’S cha mhall a dol ’an gniomh iad.

Gach cliu do’n fhear a dhealbh dhuinn i,
’S gu’n sealbhaich le luchd-ciuirde
A thog am bata calma dhuinn
’Ni na tuinn ghorma ’striochdadh.

Gach buaidh le Mac-na-Cearda
’Chuir anns a’ bhata ghrinn mi;
Gu’n guidhinn sonas ’s slainte dha,
Le sporan lan gun dith air.


GEARAN NA GRUAGAICH.

Air feasgar fuar gaillinn ’s cruaidh fhadadh ’s an Ear,
’S an dealan ri sgaradh nan speur,
’S ann chuala mi’n ainnir bu mhaisiche snuadh
Ri aithris an duain so dhi fhein:—

[TD 366]

“O’s truagh nach mo luaidh-sa bha dhachaidh an nochd,
O’s truagh nach robh dhachaidh mo ghaols’!
Cha talaidh rium cadal, gur deacair dhomh suain;
O’s truagh nach robh dhachaidh mo ghaols’!

Nuair sheol e bho’n chala bu fhrasach le’m shuil
Na deoir ’s iad mar uillt leis na glinn;
Bi m’urnuigh ’s an uair leis an cuan bhi aig tamh,
’S gu’n tilleadh e sabhailt gu tir.

Na neoil gu’n do dh’iadh iad a’ ghealach mu’n cuairt;
Tha’n doinionn air luasgadh gu leir;
Cruaidh-fhead aig a’ ghaillinn, ’s ri cladach le stairn
Gur mear na h-eich bhana ri leum.

A Thi dh’aithn air Galile ghreannach ‘Bi’d thosd,’
’S air ball gu’n do shocraich gach stuagh,
O comhnaidh le d’ mhaitheas gach maraiche bochd
’Na eigin an nochd air a’ chuan!

Luchd-daimh agus cairdean tha ghnath rium ’an gruaim
Bho’n thug mi mo luaidh dha bhar cheud;
Ach ’s cubhraidh leam anail ’s i mar an sugh-craobh,
’S tha ghruaidhean mar chaoran nan geug.”

Gu’n thionndaidh mi’n cabhaig gu m’ chagailt o’n fhuachd,
’S gu’n d’ bhrosnaich mi’n gual air bheag gleus;
’Ged chaidh mi do m’ leabaidh bha ghaillionn g’a luaidh;
’S ’nam’ bhruadar gu’n cuala mi’n t-seisd.


AM MARAICHE ’S A LEANNAN.

Hi riri ho rathaill o,
Rathaill o, ho rathaill o,
Hi riri ho rathaill o,
’S ann leam is faoin do chomhradh.

[TD 367]

Esan.
’Mhaighdean og an or-fhuilt thlath,
Thug mi dhuit ’s mi gorach gradh;
’S bliadhna leam de thim gach la
O’n thug mi, ghraidh, dhuit comhail.

Cneas mar eal’ air maduinn chiuin,
Gruaidh mar chaoran sgaoilt ’s a’ bhruchd;
Calpa cuimir, brog gun chub
Nach frois an driuchd bho’n neoinein.

Ise.
Tha na maraichean cho faoin,
’S iad ga’r mealladh leis gach baol;
’S nuair a theid na siuil mu sgaoil
Gach cumhnant gaoil theid fhogar.

Sud an ni dhomh dh’innseas cach,
Th’agaibh leannan anns gach cearn;
Nuair theid sibh do’n Fhraing no’n Spainn
Bidh sibh ’s na bail ag ol leo.

Esan.
’S neonach leam thu bhi toirt geill
Do luchd mi-ruin ’s innsidh bhreug;
’Bheil e fior gu’n chrion an speis
Chuir thu dhomh ’n ceill mu’n d’ sheol mi?

Dheanainn sgriobhadh dhuit le peann;
Thairninn direach sgriob le crann;
Chuirinn siuil ri luing nam ball,
’S cha bhiodh tu gann ri d’ bheo leam.

Nuair a thig mi’n sgriob so nall
Le gach riomhadh dhuit bho’n Fhraing,
Cuirear leis a’ chleir oirnn snaim;
’S ni sinn le branndaidh cordadh.

[TD 368]

Ise.
Teann a nall ’s thoir dhomh do lamh,
’S na toir geill do de their cach;
Shiubhlainn leat air luing thar sail,
Gun chead mo chairdean fheoraich.


ORAN.

Fo airsneul tha mi ’s mi fad o’m chairdean,
Tha mi fo phramh o’n a dh’fhag mi’n comhlan;
Gur fada ’n iar bhuam air bharr an iar-chuain
Tha’n t-eilean grianach ’s am miann leam comhnuidh.

Nuair thig an Geamhradh ort crainntidh, fuaraidh,
Gur beag tha bhuaidh aig an fhuachd air t-oigridh,
’S iad beo-bhrisg, lughar, ’s an ruidhl’ air urlar,
’S na duis le’m buirein cur turs’ air fogradh.

’S e chuis gun bhuaidh a chuir riamh gu cuan mi,
’S a choisinn fuadach bho chluaintean m’oige;
’S e tric bhi bruadar ort air mo chluasaig
Chuir m’aigne luaineach, ’s cha dual ach bron dhomh.

Cha b’ionnan m’abhaist nuair bha mi tamh anns
An eilean aluinn th’air barr nam mor-chuan;
Bu mhaoth do bhlaithean fo dhriuchd a’ Mhaighe,
’S na h-eoin ’an aird cur an dan do bhoidhchead.

’S e mheudaich m’iarguinn bhi fad am bliadhn’ uait
Air muir ga m’ riasladh ’s mi cian thar m’eolais;
’S e sioban fhiar-thonn ni trath mo liathadh,
’S e tigh’n na shiabaichean fiar air bord oirnn.

[TD 369]

Fhir a shiubhlas thar thonnan dubh-ghorm,
Mo shoraidh ’n duthaich ’s gach duil ’na comhnuidh;
’S dean dhaibh innseadh ceann fath mo mhi-ghein
Bhi fad o’n tir anns an cinn an t-eorna.


EILEAN I.

Angus Mackechnie’s mother was a native of Iona.

Tha m’aigne trom gun sunnd
O’n rinn mi’n tir nan Dubh-Ghall tamh,
’S mi fad o’n eilean ghuanach ud
Tha maiseach uaine ghnath:
Chan fhaic mi ghrian ’n am diridh dhi
Le dubhradh stiopull ard;
’S mo chlaistneachd air a bodhradh orm
Le glagraich ord is thal.

Gu’m b’fhearr bhi’n I nan gruagaichean
Le ’mais’ thug buaidh air cach:
Gur cungaidh euslaint ’fhuar-uisge
Le biolair uain’ am barr;
Le torman ciuin gun ghruaim orra
Thig tuinn a’ chuain gu ’thraigh,
Is Muile fritheach, fuar-bheannach
A cur bho’n fhuachd air sgail.

Nuair ni ’chuid bhlaithean urachadh
Fo anail chubhraidh Mhaigh,
Bidh smeorach ’s ceol air thus aice,
’S an dubh-lon duisgidh cach:
Bidh cuthag is gug-gug aice
Air lic ’san Dun gu h-ard,
’S gu’n garnaich i’m fear lunndach
Gun ghreim fo chulaig trath.

[TD 370]

Mu’n nochd a’ ghrian ’s an ur-mhaduinn
A gnuis bho chul nam mam,
Gur moch a dh’eireas riabhag ann
Cur air a ciad-ghath failt:
Bho chridhe taingeil bruchdaidh i
Gu binn do’n Chruith-fhear dan,
’S bidh raon nam flur le iobairt thuis
A nochdadh umhlachd Dha.

Gur maiseach, diasach, ditheineach,
A dhailtean sith ri fas,
’S an neoinein bhan-bhuidh ’s liath-ghucag
Cur air gach lianaig blath:
An seillean ruadh-bhreac dichiollach
Toirt cual gu chir bho’m barr,
’S e cuimhneach air am ganntachd,
’S an Geamhradh cranndaidh ’n dan.

Gu’m faigh an t-anrach fialaidheachd,
Is coigreach cianail baigh:
Tha suaimhneas sith’ ann do’n fhear sgith,
’S an dilleachdan gheibh blaths:
Gur fasail, flurach, fiarach e;
A’ ghrian dol sios ni dail
Mu Staoirneig fhraochaich, liath-chreagaich,
Mu’n ciar i anns an t-sail.

An am do’n fheasgar ciaradh air,
Nuair shileas liath-dhealt seimh,
Gu’n cluinnear luinneag buachaille,
Le ’chuilean ’cuallach ail:
Bidh iorram aotrom aig na laoich
Cur sgoithean caol gu traigh,
Is ianlaith chuain mu’n timchioll,
’S cuartag shionnachain bho’n cuid ramh.

[TD 371]

Ma choimhlionar gu firinneach
Mar dh’innsear an roimh-radh
A dh’aisigeadh le’r sinnsear dhuinn
Mar dileab troimh gach al,
Theid guth nam Manach eisdeachd ann;
Gu’m fograr geum nam ba;
’S mu’n dean an saoghal criochnachadh
Bidh Eilean I mar bha.


DUTHAICH NAN GAISGEACH.

<eng>This is the poem that won the Bard’s Crown at the Fort William Mod, 1927.<gai>

Suas duthaich nan gaisgeach, nam breacan ’s nan cruach,
Nam borb thuiltean casa ruith tartrach gu cuan;
Tir aluinn nam badan, nam bradan, ’s nam bruach,
Nan oir-thirean sgairneach, ’s nan ard-bheanntan fuar.

Gur bronach ri innseadh, an tir a b’fhearr buaidh
G’a cur fas le luchd mi-ruin gu frith do’n damh ruadh;
Na h-uachdarain stroidheil rinn deonach an t-suaip,
Gu cuallach an storais, a fogradh na tuath.

Gu’n ionndrainn mi ghruagach bu dual bhi mu’n chro,
Agus luinneag a’ bhuachaill’ ’s e cluaineis na coir;
Bu chlannach a cuailein, a shnuadh mar an t-or,
Dol na fhaineagan dualach, ’s a gruaidh mar an ros.

Tha peucag a’ bhaile, ged ’s maiseach i’n srol,
’Na beusan neo-bhanail, ’s ro fhearail ’na doigh;
Gur ruaidhe na ’chairt dhuit an dreach th’air a meoir
Le sugh an tombaca, ’s tha ’bhlas air a poig.

[TD 372]

Chi mi tearnadh a’ bhearraidh bho bhealach an fhaing
An Sasunnach peallach, ’s cha toigh leam a chainnt;
Le fheileadh mu leasan, mo ghreadadh ’s mo chall!
Le chalpannan preasach, ’s le easgadan cam.

Nuair dhireas mi’n t-aonach ’s e caochladh mo leoin,
Gun bhata fo h-aodach, tha’n caolas gun ceol;
Na fleasgaich th’air faondradh a b’aotrom an ceol
A fiaradh an taobh-shruth le saothair nan dorn.

Bu ro-mhath air stiuir na sar-dhiulnaich ’s an fhuath’s,
Nuair thocadh muir chuil, ’s na tuinn dhu-ghorm fo ghruaim;
Ag altrum le curam nan iubhraichean luath
Gu seolaidean ciuine, troimh upraid a’ chuain.

Gu’r ainmeil ’s gach cal’ iad mar mharaichean cruaidh;
Le ainteas nach fannaich, ’s nach greannaich le fuachd:
Nuair thearnadh gun rabhadh a’ ghaillionn air cuan,
Cur ard-shiuil fo bhannaibh ’s na crannagan fuar.

Bu mhath iad ’s a’ chumasg, ’s iad chuireadh an ruaig,
Mar leoghannan guineach nuair chuirt’ oirre gruaim;
Bhiodh boineid mu’n dosan g’a sgnogadh a nuas;
Mire-chath anns gach broilleach, is corraich ’s gach gruaidh.

Ach lion dhuinn an stop; air a’ bhord cuir i nall;
Cha bhranndaidh na h-Olaind, no drogaid na Fraing’;
Ach fior-shugh an eorna, burn mointich nan gleann;
An t-slainte bu toigh leinn suas togaibh i, ’chlann!

Suas duthaich nam breacan, tir mhaiseach mo luaidh;
Leab araich nan gaisgeach ’s na batail thug buaidh;
Luchd dhireadh nam bealach nach fannaich ’s an ruaig:
’S ged ’s ro-mhath air faich’ iad, cha tais’ iad air cuan.

[TD 373]

FASACHADH NA TIRE.

Och nan och! na bheil air m’ aire!
’Nochd gu’n d’ threig mo chadal mi;
’S mi a caoidh a liuthad caochlaidh
’Th’air an t-saoghal so ri m’ linn.

Ged is fuaraidh tuar nan gleannan,
’S caoin a ghaillionn leam dhiu nios;
Ged is beag a tha de’m chairdean
Gabhail tamh annt’ bho chionn tim.

Chuir iad smachd air feachd na Gearmailt,
Na fir chalma choisinn cliu;
’S cha chaill Ruiseinich no Frangaich
Cuimhn’ air Alma ’s Uatarlu.

Sgapadh siar is sear thar chuain iad
Mar luibh-fhuadain air bheag fiach,
Ceart mar sgapar thar nan cluaintean
Blath nan cluaran fad o thir.

Tha gach raon fo chaoraich bhana;
Fas gun aiteach tha na glinn;
’S an coir-bhreith rinn Breatann aicheadh
Do na h-armuinn chaidh g’a dion.

Talla ’s tric thug blaths do’n chuairteir,
’S failte shuairce do’n fhear sgith,
Tha e nis gun cheann gun stuagh air,
’S cro nan uan anns a’ cheann shios.

Comunn m’oige fad air fuadach,
Deas is Tuath, ’s tha cuid nach till;
Cuid ’s a’ chadal as nach gluais iad
Gus an luaisgear cuan is tir.

[TD 374]

Chuir na h-uachd’rain tuath thar fairge;
Chuir luchd-seilg an t-ainmhidh ’m pris;
Air an cinn mo mhile marbhaisg!
Bho’n rinn iad de dh’Albainn frith.

Soraidh leis gach allt is cuartag,
Leis gach cluan ’s gach bruachag shith:
Gu’m b’e m’ailleas gu’m biodh m’uaigh-sa
’N sgail nan cruach nuair thig a’ chrioch.


CRUINNEAG A’ CHUIL BHOIDHICH.

A chruinneag a’ chuil bhoidhich,
’S nan gruaidhean ruiteach, ros-dhearg,
Gur h-e do ghaol a leon mi,
’S a chuir air fogar cadal bhuam.

Gur h-i mo ghaol-sa ’ghruagach
’Dh’fhas fallain, banail, guamach,
Nuair bha mi saor gun bhruailein,
Gu’n bhuaireadh le d’ chion falaich mi.

Bho’n thriall thu thir nan Du-Ghall,
Tha mi gun fhois ga d’ ionndrainn;
’S tu ’s cuspair cadail ’s dusgaidh,
Bho’n luaisg thu’n tus dhomh an-shocair.

Do chneas glan, fallain, cubhraidh,
Mar eala gheal nan stuc-thonn;
Do bhilean, lith nan ur-ros
Is cuirnein driuchd na meal’ orra.

Do ghiulan banail, bainndidh,
Mar shobhrag og na Bealltainn;
Do phog gur milse leamsa
Na fion na Frainge ’s caineal ann.

[TD 375]

Mo bheannachd thoir do’n Ghalldachd,
Do’n chruinneig tha mi’n geall oirr’;
’S ma thilleas i do’n ghleann so,
Theid ’n trusgan bainnse cheannach dhi.


AN FHEINN AIR A H-UILINN.

Tionalaibh, tionalaibh! De chuireadh tiom’ oirbh?
Clisgibh le’r n-iollach na runnagan arda;
Tha’n Fheinn air a h-uilinn,
Tha’n Fheinn air a h-uilinn,
Tha’n Fheinn air a h-uilinn,
’S chan fhuiling sinn tamailt.

Togaibh i, togaibh le meas agus onair i;
Togaibh i, seinnibh i; co bheireadh tair dhuinn?
Marsailibh sgoinneil fo’n bhrataich tha loinneil;
Le cath-ghairm a’ Chomuinn, “Suas togaibh a’ Ghaidhlig.”

Seinnibh gu h-uallach na luinneagan luathaidh;
Na cronain ’n ar cluasan gu suain rinn ar taladh;
Iorram nan cuantan a chuidich a suas sibh
Thar rudhaichean gruamach, ’s thar fhuar-thonnan cair-gheal.

Canain ar sinnsear a thalaich aig cich sinn;
’S gu’n d’thainig i nios oirnn mar dhileab o’n Gharadh;
Dh’aindeoin luchd mi-ruin, cha leig sinn air di-meas;
Tha cairdean ro-lionmhor nach diobair gu brath i.

Canain nan gaisgeach, ’s gach clar a tha’n eachdraidh
A litrichean lasrach tha snaighte le’n stailinn;
’S muirneach sinn aisde, ’s mar chum luchd nam breacan
An duthaich gun mhasladh, ’s an dachaidhean sabhailt.

[TD 376]

Gach tobhta gun cheann tha fo chopaig ’s fo fheanntaig,
Is tric a thug aoidheachd ’s cuid oidhche do anrach;
Tir nam fear coibhneil fo fhrithean ’s fo choilltean,
Toirt fianuis gun fhoighneachd do’n fhoill a chuir fas i.

Onair is cliu biodh do’n Chaimbeulach chuirteil
A bheothaich as ur dhuinn an duthchas nach smalar:
Dh’fhadaich gu turail gu falasg an smudan;
’S a dh’aindeoin nan Dubh-Ghall cha mhuch iad a’ Ghaidhlig.


ORAN.

’S e mo chaochladh mor a thainig;
’S e mo chaochladh fath mo thursa,
’S fada bho m’ dhuthaich a tha mi.

’S ann Di-mairt a dh’fhag sinn Lide;
Bha ’ghaoth ’n Eara-dheas nimh ’s i ’breezadh;
Seach am Maigh chaidh mi g’a cuibhleadh;
’S bha mi sgith mu’n d’fhuair mi ’fagail.

Chaidh gach cuis o rian gu upraid;
Dhubh an speur; na reultan mhuch i;
Sheid is shil oirnn sneachda dumhail,
’S cha deanadh i’n curs’ air m’ ailleas.

Gu’m bu mhiosa ’shin gach uair leam
Mu’n d’fhuair mi mu reir o’n chruadal;
B’aite leam an clag g’a bhualadh
Na guth cuaiche moch ’s a’ Mhagh-mhios.

Gur h-e mise tha fo mhi-ghean,
’S mi ghnath ri freasdal do’n fhideig;
’Direadh ’s a tearnadh gun diobradh,
Cha luaithe mi sios na’n airde.

[TD 377]

’S olc an ealain ’an am dubhlachd
Seoladh nan tonn greannach dubh-ghorm;
Chuir sud aiceid air mo ghiulan
Nach dean leigh no cungaidh ’charadh.

Gur h-e mise tha gu tursach,
’S mi air m’aineol measg nan Duitseach;
Gun neach eolach no fear-duthcha
’Labhras ciuin, no ’dhuisgeas dan leam.

Ni mi co-dhunadh; gur tim dhomh;
’S ged nach bard mi, ’s aill leam innseadh
Mo speis do’n chainnt bhlasda’, bhrioghmhor,
’Fhuair mi leis a’ chich o m’ mhathair.

’S i chainnt bhlasda, thlachdmhor, phriseil,
Ged ’s miann le pairt bhi ’cur sios oirr’;
Ach fad ’s a phlosgas mo chridh-sa
Cha leig mi ’n dimeas mo Ghaidhlig.


MO SHORAIDH THAR A’ CHAOLAIS.

Mo shoraidh thar a’ chaolais
Far ’bheil mo ghaol-sa thall;
’S i cruinneag an fhuilt chraobhaich
’Chuir fiabhrus gaoil ’na m’ cheann.
Gur fallain lith nan caoran
’Na h-iomhaigh ghaoil gun ghreann:
Tha cneas mar shneachd an Fhaoiltich,
’S mar chanach caoin nan gleann.

[TD 378]

Tha cuailean clannach, dualach,
An ceangal sguaib am breid;
Tha gruaidh air lith nan ur-ros
’Ni dusgadh tus a’ Cheit;
Air dhreach nan dearcag dubh-ghorm
Tha ’suilean ’s ciuine beus;
Ruisg ghlana ’s maille ’dhuineas,
Is malaidhean dluth g’an reir.

Cha b’ann measg gleadhraich chuibhlean,
No’n cuirt nam buithean trang,
A dh’araicheadh mo run-sa,
Ach fad air chul nam beann
Far nach eil deatach smuraich
’Dh’fhag m’aigne bruite, trom;
Ach tuis an t-saile chubhraidh
’Cur cail ’s gach duil bhios fann.

Gu’n cluinnt ann eoin a’ Cheitein
Gu moch ri gleusadh rann;
An smeorach ’s lon le cheile
Le’m feadain reidh ri fonn:
An uiseag bheag ’s na speuran
Bho m’ leirsinn fad air chall;
’S gur binne ’crith-cheol eibhinn
Na inneil-ghleus tha ann.

Bu bhinn leam guth an fhuarain
’S e siubhal luath troimh ’n ghleann;
A sniomh air feadh nam bruachag,
A sireadh cuain ’na dheann;
Gu’m faighte biolair uaine
’Na chuartagan neo-ghann;
Is fallain, glan, gun druaip air,
Gu’n tig a chuairt gu ceann.

[TD 379]

Mo shoraidh thar nan cuantan
Gu tir-nan-cruach ud thall,
Le stoth ’chuain-shiair ri bualadh
Le torunn buan ri ’bonn:
Nuair bhios mo chuislean luaineach,
’S mo dhuan a tigh’nn gu ceann,
Gu’m b’e mo mhiann bhi’n uair sin
An dubhar fuar nam beann.


SHEOL MO RUN.

Sheol mo run, o hi hu,
’S beag mo shunnd ris a’ Challuinn:
Sheol mo run, o hi hu.

’S ann air long nan crannag ard
’Sheol an t-armunn o’n chala;
’S ged a cheilinn sud air cach,
’S tu mo ghradh thar na dh’fhan ann.

’S math thu ’m measg nan crannag shuas,
’S na croinn fhuar’ air bheag fasgaidh;
Feadh nan seol, ’s iad reota cruaidh,
Thu le duanag ga’m pasgadh.

Nuair a thilleadh tu thar bhoids’,
Ged nach poitear tigh-leann’ thu,
Cha bu spiocach thu mu’n stop—
Cach ga’n ol ’s tu ga’n ceannach.

Their iad rium gu’n robh mi faoin
Nach do thaobh mi fear-fearainn;
Ach a dh’aindeoin earrais ’s maoin
Thug mi gaol nach gabh ceannach.

[TD 380]

Tha mo chairdean rium an diomb
Chionn mo run thoirt do’n mharaich;
“Bidh e tric ’s na tighean-ciuil,
’S leannan ur anns gach cal’ aig.”

’S og a thug mi dhuit mo run;
’S e bhi dluth dhuit bu mhath leam;
’S ged a thug thu nis rium cul,
Chan fhear ur bhith’s air m’aire.

Dh’fhag thu mi mar ian air crann
’S a nead lom air a creachadh:
Bhuair thu mi le briodal feall—
Boidean teann ’rinn mo mhealladh.

Nis tha ’Challuinn tigh’nn oirnn dluth;
Thig bliadhn’ ur oirnn, ’s thig earrach;
Ach bidh mise ’n so gun sunnd:
’S trom an driuchd th’air mo shealladh.


CRONAN.

Hiri hobhan, horo hobhan,
Hi riu hobhan, hug i ho,
Hi ri hobhan, hog ill hu ho,
Hi ri hiu robh, hug ill o.

Hobhan, caidil! ’s fad o’n dhuisg thu,
Moch mu’n bhlais am burn na h-eoin;
Muigh ’s a stigh, gun fhois ri upraid—
Fois gu turn cha leig thu dhomhs’.

Na h-eoin bheag’ ’s na preasan tiamhaidh;
’N cinn fo ’n sgiathan, ’s iad gun cheol;
Cronan ciar ’s e dian ga’n iarraidh;
Huist, a chiall, cha tig e d’ choirs’.

[TD 381]

Tha na daoine beag’ air ghluasad;
Anns an t-sithein shuas tha ceol;
’S riomhach iad le’n trusgain uaine;
Chan fhaigh iad mo luaidh ’s mi beo.

Tha do shuil mar dhearcag dhubh-ghorm,
Tais fo dhriuchd an ur-lath’ oig;
Bilean tairis, blas an t-siucair,
’S d’anail ur mar thuis nan ros.

Tha do ghruaidhean dreach nan caoran,
Mala chaol mar it’ an eoin;
’S cinnteach mi, ma gheibh thu saoghal,
Gur tu gaol geal nam ban og.

Fallus th’air do mhala ’bruchdadh,
Air do shuilean ciuin tha sgleo:
Cadal seimh dhuit; slan gu’n duisg thu!
Mo lan sul thu de’n tha beo.


CRUINNEAG NAM BO.

’Chruinneag mo ghraidh
’S tric a bha sinn nar dithis
Air airigh chruidh dhruimfhinn,
Fo shileadh a’ cheo,
’G eisdeachd na coisir
Ri ceol air gach spiris;
’S bu sholasach sinne
Ri mire mu’n chro.
Broilleach mo luaidh
Geal mar fhuar-shneachd an fhirich,
Do ghruaidh mar an t-sirist,
Bu mhil leam do phog,
Grinneas do naduir
Is manran do bhilean
A thalaich mo chridh-sa,
’Chruinneag nam bo.

[TD 382]

’Chruinneag mo luaidh,
Gur h-i ’n uaigh rinn ar sgaradh;
Gu’n d’fhuair thar mara leinn
Naigheachd mo leoin.
Thainig am buanaich’
Gun truas ort mar ghadaiche;
Bhuain e gun rabhadh thu;
Sgath e mo ros.
D’iomhaigh gun ghruaim
’S tric am bruadair mo chadail;
Cha dual dhomh bhi fallain,
Ma dh’fhanas mi beo.
’S duilich, a luaidh,
Nach i d’uaigh dhomh ’bu leaba,
’S mi suainte ’san anart
Le Cruinneag nam bo.


IORRAM NAN ITHEACH

Iomraibh ho! Suas i fheara;
Raimh ri gearan, cnead aig abrain:
Iomraibh ho! Theid i dh’aindeoin;
’S iad nach fannaich na fir laidir.

Frasan cruaidh a nuas bho Ghriobunn,
’S i ’na sioban bho Cheann-Traighe;
Ach na fleasgaich cha dean striochdadh—
Ruigidh sinn an cala sabhailt.

Eilean I nan sithean grianach,
Nam fear fialaidh ’s nam ban aluinn;
E mar sheud air bharr nan siantan,
’S cronan a’ chuain-shiar g’a thaladh.

[TD 383]

’S iomadh maighdeann bhanail, ghuamach,
’S maraich’ cruaidh a chaidh ann arach;
’S iomadh righ ’s ceann-cinnidh uasal
Tha ’s an Reilig shuas aig tamh ann.

Saoghal buan do’n t-saor ’chuir suas dhuinn
Iubhrach chruaidh ’thug buaidh air saile
’Ghiubhas Lochlunnach ’s e fuaighte
Leis a’ chopar ruadh nach failnich.

Deorsa† th’air an ailm gu h-uallach,
’S e ri fuaradh ’cumail cair oirr’;
Sud am fleasgach ’sheasadh cruadal—
Shiubhladh cuan air slige bairnich.

Cairdean th’air an traigh gu lionmhor;
Tairngidh iad air tir gun dail i,
’S iad ri gairdeachas bho’n thill sinn:
’S e mo dhith nach eil MacPhail* ann.


<eng>† Captain George Ritchie.
* Angus MacPhail, Postmaster at Iona, died 1932.

[TD 384]

REV. WILLIAM MACPHAIL is the respected minister of Ardrishaig. His first choice of a career was the teaching profession, but before finishing his training for teaching he decided to enter for the ministry of the Church of Scotland. He went through a successful Arts and Divinity curriculum at the University of Glasgow. His short probation he spent as assistant to the Rev. Hector Mackinnon in the Highland charge, Campbeltown. In 1902 he was called to the Parish of Kilbrandon and Kilchattan, where he remained until 1926, when he was appointed to his present charge of Ardrishaig. Mr. Macphail is a clear thinker, and an eloquent speaker. He has, during his career, done a great amount of useful work in local administration. He has served on the School Board, Parish Council, and County Council. He was a member of the Argyll Education Authority from its inception till 1930, when the whole burden of local government was taken over by the County Council. On that body Mr. Macphail continues to justify his membership in every department. His services to education are especially valuable.

Mr. Macphail springs from a long line of bards. We submit the following specimens of his composition. Though they are the only poems of his which we have been able to collect, they are by no means the only ones he has composed.<gai>


ORAN NA CEILIDH.

An teid thu leam am measg na cuideachd?
Am falbh thu leam am measg na cuideachd?
Tiugainn leam, ’s bi’d bhall de’n bhuidheann;
Chan eil duin’ ann ach na Gaidheil.

[TD 385]

Tiugainn leam a suas do ’n Cheilidh,
Far nach cluinn thu facal Beurla;
Ach a’ chanain bhlasda gheur, ’bh’ aig
Luchd an fheilidh anns na blaraibh.

A’ chiad uair a chaidh mi-fhin ann,
Thog mo chridhe le toil-inntinn
Ris a’ chanain bh’aig mo shinnsear
Anns an tir ’s an deachaidh m’arach.

Shaoil mi a bhi ann am’ dhuthaich,
Is mo chairdean uile dluth dhomh,
’S tuinn na mara ’s iad ri buirich,
’Cur na smuid dhiubh null mu Bhainsgeir.

’S e aite ro-mhath th’anns a’ Cheilidh,
Far an cluinn thu daonnan reite—
Ged air uairean ’s duilich eisdeachd
Targaidean ro-gheur ’s a’ Ghaidhlig.

Cluinnidh tu oraidean tha ceutach,
Agus ceol nach toir thu beum dha;
’S chi thu siol nan seana Cheilteach
Anns a’ Cheilidh th’aig na Gaidheil.

Chi thu maighdeannan tha boidheach;
’S bidh na h-uile fear an toir orr’;
’S gheibh thu cead dol greis ’nan comhradh,
’Dh’innseadh sgeoil dhaibh anns a’ Ghaidhlig.

Ged chaidh an canain orr’ air di-chuimhn’
Le bhi’n Galldachd caigeann mhiosan,
Chaidh iad leinn do’n Atheneum,
’S labhraidh iad gun strith mar b’abhaist.

[TD 386]

Ach ma’s e ’s gu’n gabh iad mi-thlachd
Ris a’ bheachd a chuir mi sios orr’,
Mur ’n do dh’innis mis’ an fhirinn,
Ni mi dichioll air bhi samhach.

Cuiream nis ceann-crich air m’oran;
Guidheam sonas do na chomhlan,
Bliadhna shocrach air bheag doruinn,
’S barrachd eolais air a’ Ghaidhlig.


DO’N CHOMUNN OISIANACH.

Le Uilleam MacPhail, Bard a’ Chomuinn.

Ciad failte air a’ Chomunn ghrinn tha cruinn againn an drasd,
Chum cliu an duthcha, mar is dual, a chumail suas gu h-ard;
Chum canain ’s eachdraidh nam fear treun a thoirt a beul a’ bhais;
Biodh buaidh is beannachd leibh ’nar strith, ’s na sgithichibh gu Brath.

A chuideachd Ghaidh’laich, chairdeil, ghasda, ’labhras blasd le baigh
Deagh chainnt nan sar ’s na blair bha deas, ’s an rioghachd a sheas ’s gach cas.
Ri cliu ur sinnsear leanaibh dluth, ’s d’ ur duthaich thugaibh gradh,
’S do’n chainnt a dh’ionnsaidh sibh gle chrion, bi’bh dileas dh’ionnsuidh bais.

[TD 387]

O’n thogadh sibh an tir nan sonn, far ’m buail an tonn le gair,
Far ’n ruith na easan sruth gu bras, ’s gu cas dol leis gach mam,
Far ’m bheil na glaic is guirme feur, ’s am bi an spreidh a tamh,
’S na beanntan direadh ris an speur, ’s a’ choille ’g eirigh ard.

Ged tha sibh tamh ’s a’ bhaile-smuid, measg upraid dh’oidhch ’s do la,
’S ged bhios sibh uairean air bheag sunnd, ’s gun uin’ air fealadha,
Cuim’ an nochd bhith’mid fo mhi-ghean? Biodh ar n-inntinn ard:
Cnoc-Ghille-Mhoire ’s fhearr air di-chuimhn’, fhad’s bhios sinn ’s a’ bhal.

Nis dannsaibh sunndach air an urlar; nochdaibh surd nan Gaidh’l;
Le ceol pioba fo mheoir fhinealt, ruidhlibh e gu la;
Gu geanail, siubhlach, luth-chleasach, gu subailt mar bu ghnath,
Le oighean banail, bainndidh, grinn, a leumas cruinn o’n lar.

A nis tha’n t-am dhomh teachd gu crich, mu’n sgithich sibh do ’n bhard;
Oir thuig sibh cheana, tha mi cinnt’, ciod e sin brigh mo dhain:
A chomuinn chairdeil, ’s airde run, ’s a choisinn cliu mar tha,
Ma leanas sibh ri cheile dluth, chan fhaigh ur duthchas bas.

[TD 388]

MO DHUTHAICH.

Is tim dhomh dusgadh gu seinn mu m’ dhuthaich
Le oran ur a chur ann an do uimp’;
O’n dh’fhag na baird i cho fad air di-chuimhn’,
Gu’n seinn mi-fhin dhuibh mu Thir-an-Eorna.

Ach o’n nach bard mi de’n t-seorsa ’s airde,
’S e cunntas failneach tha nadurr’ dhomhsa;
Ach ’s ni tha cinnteach nach cuir mi’n dimeas
Seann tir mo shinnsear, tir mhin an eorna.

O eilean aghmhoir, ’fhuair loinn bho Nadur;
Ged tha mhuir bhaitht’ aig do shail an comhnuidh,
’S e thogadh sunnd anns a’ chridhe thursach,
Bhi ’d lagain fhluranach, urar, chomhnard.

O thir na gainmhich, ’s nam feara meamnach,
Ort bidh mi ainmicht’ cho fad ’s is beo mi;
Tha sruthain ’s fuarain a ruith troimh d’ chluaintean;
’S le biolair uaine tha’m bruachan comhdaicht’.

O thir ro-iosal, co chuireadh sios ort?
Ged tha thu crion, ’s torach min gach rod dhiot;
Le d’ chomhdach dealrach de neoinein ’s seamrag;
’S e fuachd ro-shearbh chuir gu’n searg do bhoidhchead.

’S e tir mo ghraidh-sa an tir ro-aluinn,
’San robh na baird chuireadh dan an ordugh;
An tir ro-chiatach ’s am faight’ an fhial’achd
Bho’n ear gu’n iar, ann an sliabh ’s am mointich.

’S a’ mhaduinn Cheitein nuair ni mi eirigh,
Bidh ’n uiseag fhein togail seisd a h-orain;
Cha cheol gun bhrigh e, oir tha i ’g innseadh,
Le guth tha binn, mu Thir mhin an Eorna.

[TD 389]

Gu’n d’fhuair thu ardchliu os cionn gach aite,
Le mheud ’s a dh’fhag thu gu dol do’n Oil-thigh;
’S an deigh bhi ionnsaicht’ tha nis ga’r stiuradh,
’S mar reultan-iuil caladh ciuin gu’n seol dhuinn.

Nis soraidh slan leat, a thir mo chairdean,
Far ’n d’fhuair mi m’arach ’s mi’m phaisde gorach;
Tiriodh fiarach, trom-thorach, lianach,
Le dhaoine ciatach lan fial’achd ’s coiread.

[TD 390]

REV. ALEXANDER MACKINNON.


AN TIR IOSAL BHOIDHEACH.

Leis an Urr Alasdair MacFhionghain, B.D., Ph.D., ’an Cill-mo-Naomhaig.

Is toigh leam fhin an tir iosal bhoidheach
Tha laidhe sint’ ann an strith nam mor-thonn;
An fhairge liath bha i riamh ri ceol dhi,
O’n dh’eirich grian air la cian ’s an og-bhith.

Mar chrios geal gaireach de’n airgiod luachmhor
Tha traighean bana o’n lan ga cuartach’;
Tha tuinn na fairge ri torman buan dhi,
No anns an stoirm beucaich borb ’s a nuallan.

Ni fochann min-shliosach sniomh gu h-aluinn
’N a dailtean siochail; gach siol ni fas innt’;
Is mar an Samhradh, bidh Foghradh lan innt’,
Le toradh trom is ceann crom gu lar air.

Tha crodh is caoraich air raointean lionmhor,
’S an oigridh mhaoth ac’ le gaol riu briodal;
Ged ’s boidheach ’n gaoirich, cluinn glaodh is milse
O’n churracaig aobhaich, “Mo ghaol, Tirithe.”

Tha’n uiseag mhin-ghuthach sniomh a h-orain,
Le moladh binn tigh’nn gun strith o sgornan;
Mu nead ’s an ioslachd cha mhill an rocais,
Oir chan eil coill ann gu foill a chomhdach.

[TD 391]

Tha sith is suaimhneas a suain ’na criochaibh;
Chan fhaicear gruaim am measg sluaigh na tir so;
Ri’m bochdan truacant’, ri cuairtear siobhalt;
’S ma’s math air cuan iad, tha buaidh air tir orr’.

O Eilean uaine nan gruagach aluinn,
Gur lionmhor buaidh tha gu suairc a fas ort:
Gus ’n duinear suas ann an uaigh a’ bhais mi,
Bidh mi a luaidh far an d’fhuair mi m’arach.

[TD 392]

<eng>NEIL CAMPBELL COLQUHOUN, the author of the following verses, was born at Sliabh Dearg, Caolis, Tiree, where his father was parochial schoolmaster, on the 15th of August, 1864. His father, Archibald Colquhoun, was born at Moss, Tiree. His mother was Mary Ann Maclean, only daughter of Iain Ban, a great worthy, who lived and enjoyed life to the patriarchal age of 107. Archibald Colquhoun after leaving Tiree kept school at Petty, Inverness-shire, and latterly was Gaelic teacher and catechist at Eastside, Kilmuir, Skye; also at Waternish, and lastly at Elgoll in the Parish of Strath. He died at the age of fifty-nine, and was buried in Kilmaree, Strath, Skye. Neil Campbell was born, remained, and is, a perfervid Tirisdeach. He was one of the founders of the Comunn Tirisdeach, and is now an active member of the executive of that Association. He is the author of many pieces, Gaelic and English. The following three short pieces we deem worthy and suitable for publication here.<gai>


AN CARRAGH-CUIMHNE TIRISDEACH.

CHAN EIL IAD MARBH.

Carson tha driuchd a tigh’nn bho d’ shuil,
’S do chridhe muirneach lan de bhron,
A’ gul nan gaisgeach tha air falbh,
A chaidh do’n arm ’s nach till ni ’s mo?

Chan eil iad marbh, ach tha iad beo,
Is ann an gloir an diugh an tamh,
A choisinn cruin nach toirear uap’;
Oir thug iad buaidh a mach gu brath.

[TD 393]

Tog suas do cheann, a mhathair chaomh;
Biodh uaill is aoidh air d’aodann seimh:
Oir thug thu do’n t-saoghal suinn
’Thug saorsa dhuinn ’s do’n chruinne-che.


SITH.

NOVEMBER 11th, 1918.

Sith! Sith!! Sith!!! Ach dhomhsa chan eil sith:
Tha iomairt ann am uchd is ionndrainn ann am chridh’
A dh’fhaicinn gnuisean gaoil is gaire caoin
Na mheal sinn sealan, ’s a tha nis san Aog.

Sith! Sith!! Sith!!! Tha goimh mar shleagh ’nam fheoil;
Mo mhac ’an cadal buan san Fhraing fo ’n fhoid:
Tha ’chompanaich a tilleadh dhachaidh oirnn
Gu cairdean graidh, ’s chan fhag iad sinn ni ’s mo.

Sith! Sith!! Sith!!! Bu daor a’ cheannachd i
Le beatha phriseil threun nach till,
A ghleachd ’nar saorsa, is a chath ’nar coir,
Is ann an lanachd neairt a thuit fo leon.

Sith! Sith!! Sith!!! Tha’n chrioch a teannadh oirnn
’S an comhlaidh sinn a ris ’san Aros Ghloir’;
Is sith bhith’s siorruidh cuiridh fiamh air chul
’Am fianuis thearuinte ar Slanuigh’r chaoimh.


LATHA CUIMHNE.

NOVEMBER 11th, 1922.

Bidh sinn a cuimhneach’ le cridheachan leointe
Nan oigear thug comhail do ’n bhas air ar sgath;
A sheas sinn cho uaibhreach, ’s a chathaich cho buadhmhor,
’S am beatha ’thug suas as leth duthcha an graidh.

[TD 394]

Bidh sinn a cuimhneach’ an dealachaidh chiurrta,
’S a smaointeach’ gun mhuthadh an cliu is an euchd;
Am flath is am failte cha leig sinn gu brath dhinn;
’Nar cridhe bidh grabhta an ainmean gach re.

Bidh sinn a cuimhneach’ an la so le ionndrainn
Na choisinn an t-sith dhuinn le’m fior-fhuil ’s le’m bas:
Ni altrum ri’r maireann an ainm is an gaisge,
Gu h-ionraic ’an tasgaidh le urram is gradh.

[TD 395]

<eng>ALICK MACDONALD, Milton Cottage, Caolas, is the son of the late Archibald Macdonald, for many years pilot on the S.S. “Handa” (formerly the Aros Cas.) His two sons, Alick and Donald, are captains of large ocean-going vessels, and both have composed good verses. The one subjoined is the only specimen to hand. It is the composition of the above Alick Macdonald.

It may be of interest to our readers to recall that Hugh Macdonald, late postmaster at Scarnish, was the uncle of these two brothers. He was a man of distinct personality, wit, and perspicuity.<gai>


MOLADH THIRIODH.

Bidh mi nis a toiseachadh
Air oran chur an aird,
Gu seinn mu Thir an Eorna far
An robh mi og ’am phaisd;
Gur h-e an diugh, ’s mo chulthaobh rith’,
A dhuraichd mi gu dan:
’S mi miannachadh bhi comhla ris
A’ chomhlan th’oirre ’tamh.

Cha bhard mi a tha foghluimte
Gu doigh a chur air dan;
Ach innsidh mis’ an fhirinn dhuibh
’S gach ni ni mi a radh;
Tha’n fhuil ’nam oig a fhuair mi ann
’Nam chuislean ’bual’ le baigh
Gu seinn mu’n eilean uaine sin
D’an d’thug mi luaidh thar chaich.

[TD 396]

Chan inisg leam ri innseadh thu
Bhi iosal ris an lan;
Chan fhaicear coill no beanntan ort
Gu bhi air foill cur sgail;
Do mhachraichean cho comhnard tha
Fo chomhdach neoinean ban,
’S gun eilean ann fo’n iarmailt air
An dearrs a’ ghrian cho trath.

Is ged nach fhaighteadh fiadh ort,
Gheibht’ giadh is eala bhan;
Gur boidheach iad ri sgiathalaidh
Aig iarraidh ionad taimh.
Is chiteadh muran dubh-ghorm
’N a thuim os ceann na traigh’,
Is faileadh lusan cubhraidh ort
Fo dhriuchd na maidne blath.

Ged tha do theaghlach sgaoilte nis,
Cha chaochail dhuit an gradh;
’S e mheud ’s a tha de chliu aca
Chuir diomb bhi riu aig cach;
Tha sgiobairean ro-ainmeil ort
A dhearbhadh ’n iomadh cas;
Chuir urram air an sinnsearachd
’S an linn a thig ’n an ait.

’S e mi thoirt speis do’n mharachd ’chuir
Mi fada bhuait an drasd,
’Am beachd gu’m b’onair sholasach
Bhi seoladh thar an t-sail;
Ach rinn an smuain sin caochladh,
’S an saoghal bheirinn ’n drasd
Air son bhi anns a’ Chaolas far
Am bheil mo dhaoine ’tamh.

[TD 397]

Gur tric a bhios mi ’bruadar bhi
Mu d’ bhruachan mar a bha,
Ga m’ fhaicinn maduinn ghrianach air
Do shliabhtan ’gabhail sraid;
Ach nuair a ni mi dusgadh, ’s ann
A dh’uraich tuilleadh craidh
Bhi fad o’n eilean bhoidheach sin
D’am bheil cho mor mo ghradh.

Ach criochnaichidh mi’n t-oran so,
’S an corr cha dean mi ’radh;
Ged chosgainn-sa ris miosa, ’s ann
Bhiodh di-chuimhn’ ann no dha;
Do chliu cha ghabh e innseadh dhomh
Le d’ fhiachalachd ’s gach agh;
’S gur fallain gaoth na fairge ’tha
Ri barra-bhristeadh mu d’ thraigh.

[TD 398]

CHARLES MACDONALD.


CARRAGH CUIMHNE A’ CHOGAIDH,
ANN AN EILEAN THIRIODH.

Le Tearlach Domhnullach (Tearlach Eachainn Bhain), ’s a’ Chaolas.

Chuir Comunn an aite so ’n drasd air a bhonn
Cuimhneachan aluinn air na h-ailleagain ghrinn
A thuit anns na blaran, ’s a bhathadh air chuan;
A sheas leis an rioghachd a chur dion air an t-sluagh.

B’iad so na fiurain bha cliuteach is blath:
Tha’n ainmeanan sgriobh-te a sios air a’ charn:
Ged tha iad nan sineadh ’rinn gniomharan ard,
Air muir is air tir, nach teid air di-chuimhn’ gu brath.

Nuair thoisich an cogadh, mar thachair do ’n chorr,
Cha d’fhagadh air di-chuimhn’ Tir Iosal an Eorn’:
Na tha anns a’ chill dhiu ’s gach tir ’s an Roinn Eorp,
’S na chaidh dhiu a bhathadh, a dh’fhag sinn fo leon.

Bha’n riogh-achd na h-eigin ’s an deuchainn ro-chruaidh;
Bu choltach gum feum-te an streup a thoirt suas:
Chaidh Gillean an Fheilidh an greim mar bu dual,
A dheanadh na h-euchdan, ’s nach geilleadh ’s iad buan.

Bu shunndach an ceum dol ’an eideadh a’ bhlair:
Bu mhairg bheireadh beum do na treun-fhearaibh ard.
Nuair rachadh ’an greim cha’n ann reidh bhiodh an sas,
Le ur lannaibh geura bhiodh reubadh air cach.

[TD 399]

Bha gillean na mara ri ’m moladh iad fhein,
’Cumail loin ris an tir so a rioghachdan cein;
Cabhlach na namhaid gun tamh as an deigh,
Ach sheas iad gu dileas, ’s an strith cha do gheill.

Tha crioch air a’ chogadh’ bha cosgail is buan;
Tha sith agus socair a nis aig an t-sluagh:
Ach cait’ eil na balaich a choisinn a’ bhuaidh?
Na thill air an ais dhiu gun dachaidh gun duais.

Tha ciobairean ’s caoirich air raontan na tir;
Tha’m fearann g’a dhaoradh le daoine nach fhiach;
Far ’m bu choir do na balaich bha ri aghaidh na strith
’Bhi gabhail an comhnuidh le ordugh an righ.

Nam faighinn mo dhurachd ’s a chuis mar mo mhiann,
Dhean-te laghannan ur’ ’s am biodh grunnd agus rian;
Bhiodh na Gaidheil ’nan aite, mar bha iad o chian;
Gach srath ’s e air aiteach, ’an aite nam fiadh.

Cha till na fir aluinn do’n aite so chaoidh
’Bha cho uasal ’nan nadur, cho samhach is ciuin:
Cha robh duine de’n cairdean ’nan casan dhaibh dluth,
A sheasadh gu baigheil ’s an laraich ri’n cul.

Ma dh’orduich an t-Ard-Righ ur laithean bhi suas;
’S gu’n d’thug e le baigh sibh do’n aite bhios buan;
Cha bhi cogadh ri namhaid ’na Aros, no strith:
’S ann choisinn sibh buaidh nach gabh luaidh air a crioch.

[TD 400]

<eng>ALEXANDER SINCLAIR <gai>(ALASDAIR NEAILL OIG)<eng> is a wine and spirit merchant in Glasgow. He has on not a few occasions successfully captivated the Muse. He is a devoted Tireeman, taking a deep and active interest in The Glasgow Tiree Association and in all that pertains to the welfare of his fellow-islanders at home and from home. His brother Donald, now for many years in America, also gave evidence of poetic talent in “Oran na Van,” which, we are sorry to say, we can only submit in a fragmentary condition. It was composed about 1882, and proclaimed the advent of the first van that hawked goods around Tiree. It always announced its arrival at any station by a loud blast on a trumpet. Hence the allusion in the song to Righ na Mointich mistaking it for the distress signal of a ship ashore.<gai>


TALADH LEANNAIN.

Am falbh thu leam, a ribhinn og?
No’n teid thu leam thar saile?
Gu’m faic thu ann gach ni gu d’ mhiann
’S an eilein shiar a dh’fhag mi.

Ged nach faic thu coill no fiadh,
Tha giadh is eala bhan ann;
C’ait bheil sealladh a’ chuain shiar
Nuair bhios a liadhan traighte?

Chi thu Cola, Muile, ’s I,
Eige, ’s Rum nan ard-bheann;
Tha cluaintean uaine, sona sint’
’An sith mu Theampull Pharuig.

[TD 401]

Chi thu uiseag agus smeorach,
Lon-dubh agus luachran,
Seillean ruadh le ’mhil ’s a’ gharadh,
’S blarag air gach buallan.

Chi thu sgairbh ’tigh’nn ort o’n chuan;
Tha lachaich ruadh a snamh ann;
Muran gorm a fas mu ’bhruaich,
Gach ceum mu’n cuairt d’a thraighean.

Chan fhaic thu nathair ann air grunnd,
Ach luibhean ’s cubhraidh faileadh
A cinntinn ann bho linn gu linn,
’S an tir san d’fhuair mi m’arach.

Gur h-iomadh rud a chuirinn sois
Mu’n tir a rinn mi fhagail—
’S e’n t-eilean uain’ is fhearr leam fhin
Seach pios de dh’Earraghaidheal.


AN TIR IOSAL LURACH.

Ho’n tir iosal lurach thogadh uil’ ar sunnd,
Ho’n tir iosal lurach thogadh uil’ ar sunnd,
’S tu’n tir iosal lurach thogas uil’ ar sunnd,
Ged is fheudar fuireach ann am baile dubh na smuid.

’S tric a bhios mi ’smuaintinn nuair bhios mi leam fhin
Bhi mu d’ ghlacan uaine ’faicinn cuain gun sgios;
Ruith mu thaobh do bhruachan thogadh suas mo chridh’;
Seinn nan oran Ghaidhlig—saothair bhard nach till.

Ach nan deanainn oran chur an ordan sios
Sheinninn air do bhoidhchead ann an comhradh fior;
Ged a thug sinn cul riut ’s flur thu thar gach tir;
Co nach tugadh luaidh do eilein uain’ Thirith’?

[TD 402]

Nuair thig oirnn an samhradh ’s annsa leinn dol sgriob
’Shealltiann air an aite dh’araich iomadh linn,
’S air do liantan aluinn far am fas an siol;
’S far nach teid gu brath a’ Ghaidhlig a chur sios.

Siod an tir cho chiatach ’s a bha riamh fo’n ghrein;
Tir tha fallain, fialaidh, ’s rian g’a chur an ceill;
Tir tha mileach, biadhach, imeach, fiarach, reith,
’S mnathan coir a riaghladh bhord bha riamh gun eis.

Do chuid mhac, ged sgaoil iad air feadh an t-saoghail mhoir,
Dhearbh iad nach do chinn iad ann an crionachd poir;
Fad ’s theid long air fairge bidh an ainmean beo—
Tirisdich neo-chearbach, ’choisinn ainm is gloir.

Nis ni mi sgur an drasd, is bheir mi’n dan gu crich,
Bho nach robh mi’m bhard a dheanadh d’ailleachd inns’:
’S tu’n tir iosal aghmhor ’s og a dh’araich mi;
’Tiriodh bidh gu brath ’na fhacal blath ’nam chridh’.


AN TIR IS LURAICHE.

Ochon a righ! gur e’n tir tha lurach i;
Gu’n teid mi-fhin innt’ air sgriob le subhachas;
Gu Dun nan Nionag le liantan ’s uireachan,
Far ’n robh mi’m phaisde gle thrath a cluich orra.

Tha fios ’s gach aite air agh do mhachraichean;
’S tu flur na Gaidhealtachd, ’s gu brath cha chrannaich thu;
Do lointean comhnard le neoinein ’s luibheannan,
Far ’n cluinnte smeorach is ceol nan uiseagan.

’S ann leam bu mhiann a bhi triall mu d’ chladaichean
Aig moch is anamoch, ’s chan fhairichinn alaban;
Gaoth chuain t-siar leam mar fhion g’a bhlasadaidh,
’S a toirt dhomh slainte bhar bharr nam maranna.

[TD 403]

Gur h-iomadh aite bheil d’al air alaban,
A thog thu suas ann an uaisl’ ’s an ceanaltas,
Gu h-aotrom lughar, gu sunndach fearail iad
Air luing nan seol, ’s iad mar eoin ’s na crannagan.

Tha slaint is ailleachd a ghnath ri fhaighinn ort,
Mu’n cuairt do bhruachan ’s a suas mu d’ ghlacagan;
Le d’ chreagan fagail ’s an lan cur mais’ orra,
’S mu’n cuairt do thraighean de b’aillidh dh’fhaicimid?

Tha’n t-am tigh’nn dluth, is an uine teannadh rium;
Gu’m feumar fagail gu sraidean Ghlaschu;
Ach b’e mo mhiann a bhi’m bliadhn’ a fuireach leibh
Aig Slochd-na-h-Airde le ’thraigh ’s le ’ghlumagan.

Ni mi co-dhunadh, ’s mo dhurachd mairidh e
Do’n eilean uaine thog suas na gaisgichean;
Aig seoladh cuain co bheir buaidh air fear aca?
’S an Tigh na Rioghachd o’n tirs’ gu’m faigh sibh iad.

[TD 404]

DONALD SINCLAIR.


ORAN NA VAN.

Le Domh’ull Mac-na-Ceard.

’S e so an t-aite ’sa bheil an upraid
Bho’n chaidh na cuibhlean fo bhean mo ghaoil.
. . . . . . . . .
Moch Di-ciadainn nuair chaidh i ’Ghrianal
Gu’n cual an iarmailt gu’n robh i ann:
Bha righ na Mointich ’cur uime a bhrogan
Nuair chual e’n ceol nach robh idir fann;
An sin gu’n leum e is e ri eubhach,
Nach dean sibh eirigh! Ho re, a chlann,
Tha soitheach mor air tigh’nn anns a’ Chrogan,
’S gu’n caill sibh moran mur bi sibh ann.

Cha luaithe ’chualas an ceol ’bha buadhmhor
Na rinn iad gluasad ’s cha b’ann le oillt;
’S e siol nan uaislean o’n Mhointich Ruaidh so
A sheasadh cruadalach air am buin;
’S e thuirt an Tuathanach, Och mo thruaighe!
Gur Beurla chruaidh a tha ac’ air an luing;
’S gun Domh’ull Ruadh, o’n a tha e suas rithe,
Chan eil mor bhuannachd dhuinn a dhol ann.

Thuirt Iain Og—
Is sinn nach feumadh; bo ro-bheag m’ fheum air:
Gur maith mo Bheurla seach gin ’san tir;
Bu mhath a leubhainn dhuibh leabhar Cheasair,
’S an cainnt nan Greugach cha robh leam strith.
Ged bhiodh ann Eiphitich is Calde-aich
Is cinneadh Lebhi ’bha treun ’san strith,
Mo theanga bheumach gu’n cumadh beus riuth’;
Is lionmhor euchd anns ’bu treubhach i.

[TD 405]

Cho fad ’s theid snathain troimh chro na snathaid,
Gur mis’ an taillear is fhearr ’s an tir:
Tha’n ollainn aluinn aig Domh’ll mac Pharuig,
’S ’an tigh na Parlamaid b’ard a pris:
Gur math a dh’fhaitheamaich mi ’bhann-bhraighid;
Le colair ban-gheal gu’m aluinn i:
Mur eil mi meallt’ ann am bharail naduir,
Bu leor i’n Bhaillidh g’a cur mu ’dhruim.

Nuair dh’fhag i Grianal ’s a thug in iar oirr’
Gu’n chuir i fiamhachd orr’ aig Cuil-Bhoid:
Is thuirt an t-Iasgair, ’S e ’th’ann an Riabhach
Le chuibhlean iaruinn is bras ’s a’ chorr;
Ach glacaibh ciall agus bithibh rianail,
’S theid mis’ a dh’iarraidh an Abstoil Phoil—*
Ni esan urnuigh air son ar stiuraidh,
’S gu’n leag e ’chursa gu dluth troimh’n cheo.

Bidh Anna Dhiurach le ’h-uibhean ura
’Am beul na h-utraid comhl’ ri cach,
Aig eubhach cunraidh, ’s gur beag an t-ioghnadh—
Gur h-e na buithean a rinn a cradh.
Tha tea is siucar air rogha cunraidh,
Tombac’ is ur-aran air a clar:
Gu’n toir i smuid aisd’ a mhaireas uine;
’S cha dean i cunntas gu ceann an raidh’.


<eng>* Paul was Archibald M‘Fadyen,<gai> Baile-Mhic-Bheotha.

[TD 406]

DO DHOMH’ULL DOMHNULLACH (GRIASAICHE) A BAILE-PHUILL.

Le Mor, a phiuthar.

<eng>DONALD MACDONALD was on his way to Canada with his brother, when, at the Tail of the Bank, he fell into the hold of the emigrant ship. He was fatally injured, and died in a Greenock hospital a few days after. These sad verses were composed by his sister, Mor, evidently out of a full heart. This was about 1856.<gai>


Anns a’ mhaduinn mhoich Di-domhnaich
’S i litir leonaidh a fhuair mi’m laimh,
Gu’n d’thug na dotairean duil bhi beo dhuit—
Och! och! a threoir, ’s gun mi d’ choir ’s an am.

Dh’fhalbh mis’ ann an cabhaig shonruicht’
Ann an dochas ri guth de d’ chainnt;
Bha thu, eudail, gun chomas m’ fheoraich;
Rinn mi do phogadh, ’s gun solas ann.

Bha mi ’chuideachd nan creutair stuamach;
Is sheas mi cruadal ’bha cruaidh ’s an am;
A faicinn sgail air do ghnuis ga m’ fhgail—
A luaidh, a bhrathair, ’s am bas dhuit teann.

Nuair chuir na saoir fuidh an bhord thu,
Bha mi fo dhoruinn a h-uile ball;
Thug mi glaodh asam, ’s cha bu neonach—
’S ann bha mi’m onrachd am measg nan Gall.

[TD 407]

Tha mo leirsinn ach gann ga m’ fhagail,
A caoidh mo bhraithrean, ’s gun stath dhomh ann.
Rinn fear dhiubh m’ fhagail thar tuinn an t-saile,
’S a’ ghaoth ’na fhabhor bhar bharr nam beann.

Ach nam fiosraichimid ’s a’ Bhiobull
Mar tha’n fhirinn a cur an ceill,
Gur h-ann ’s an uaigh a theid uil’ ar sineadh:
O guidheam Criosda a bhi rium reith.

[TD 408]

<eng>BY THE EDITOR.<gai>


AN STOIRM.

’Am fasgadh na sgurr, ’s mo shuil air an aigeann,
Bu dluth dhomh cumhachdan corr:
Bha morachd nan sian air nial na mara,
’An riasladh ’s allaile gloir.
Bha luasgadh nan tonn ’na ghleanntan domhain,
’S an ceann mear, aigeannach og,
Le muing bu gheal cirean; chluinnt an sitear
Gu sinteach, brisgeanta, beo.

Mar steud-eich ’cur reis air reidhlean machrach,
’Nan leum ’s ’nan deannaibh air blar;
No marc-shluagh na h-armailt earbsach, dainginn;
Gun chearb a teannadh ri ar.
Bha srannadh an sron mar dhortadh meallain,
’S am beoil a casadh le cair;
Gu nuallanach trom bha trompaid gaillinn
’Cur fuinn fo chasan nan sar.

Air piceana ard na sgairnich chreagaich
Bha feachdan a faighinn goin bais;
Ga’n spreadadh ’s an speur le seideadh doininn,
’S na ceudan togar ’nan ait.
Bha cobhar an guailnean ’n uachdar ghlomhar,
’S an domhan a farum fo’n sail:
Bha dubh-neoil na h-iarmailt dian ga’m faire,
’S na siantan ’gleachd le laimh-aird.

[TD 409]

Air druim a’ chuain mhoir, gun chomhnadh fagus,
Tha long fo sparrannan ruisgt’:
Tha stiallan de ’siuil mu ’croinn ’an crochadh,
’S i ’triall gun chothrom, gun stiuir.
Tha i fo gheill aig streup na mara,
Ga h-iomain gu cladach gun luth;
’S an sgiobadh ’bha gleusd’, gun fheum, gun tapadh,
’S an t-eug ’an sealladh an gnuis.

’Na caragan luaineach, suainteach, loistreach,
Gu buan, gun fhois is gun tamh,
A tarruing le fuaradh cruaidh na fead-ghaoith,
’S gun bhuaip ach creagan gun bhaigh;
Tha teadhran de ’ruip ’s an tuinn a mistreadh—
Tha ’riomhadh briste gu lar;
Ged chunnaic mi uair le uaill a maise,
’S i uallach, mear, fo ’siuil bhan.

O faic i ’tigh’nn dluth air roinn an rudha
Fo stuc nan stallachan ard!
A Thighearna nan dul, na diult do fhreasdal
Do’n chreutair pheacach ’n a chas!
Bhuail i—mo Dhia, ach pian mo chridhe!
Tha’n iarmailt uile gun bhaigh:
Tha ’dealbh is a loinn gu proinnte, briste;
Is c’aite ’bheil misneach is gradh?

Tha’n colunnan gle-gheal reubt’ air chladach,
’S cha leir dhaibh dachaidh an oig’:
Cha chluinn iad ni ’s mo an comhradh ceanalt;
Chan fhaic iad frasan mo dheoir.
Ach cluinneadh an saoghal gaoir an achuing’:
Is daor a choisinn iad lon;
Bha sinne ’n ar suain air cluasaig chanaich,
’S am buain air faiche ’chuain-mhoir.

[TD 410]

DO CHAIPTEIN CAILEIN CAIMBEUL ’AN ARDROSSAN.

Gu ma slan do Chaiptein Cailein!
Com na fialachd, Dia bhi mar ris!
Far am bi e sith is beannachd,
Agus gradh nan cairdean tairis!

Ged a chruinnicheas sinn gu abhachd
’An Loch-Bhoille mar a b’abhaist,
Gu bheil ionndrainn ort measg chairdean
A tha leinn an drasd a Glaschu.

Gur a flathail cruth do ghnuise;
Tha thu modhail, fiuthail, muirneach;
Tha thu coibhneil, aoidheil, cuirteil;
’S tu a leagadh curs’ ’s a leanadh.

Chaidh thu thairis thar an t-saile—
An cuan-siar is fiathaich gairich:
’S e ar guidh’ thu thilleadh sabhailt,
’S cuirear failt ort ann an Latharn.

Tha thu’n fhine mhorail, fhiachail—
Sliochd O’Duibhne, cinneadh Dhiarmaid;
O’n bha’n uaisle dualach riamh dhuit,
Cha b’e iasad dhith a ghabh thu.

Ann an Canada nan comhnard
Tha thu’n tamull so o d’eolas;
Gu robh sonas agus solas
Aig gach comhail leat, bu mhath leinn.

Gu robh, d’ogha og, mar’s duth dhi,
Fallain, smearail, flathail, turail;
’Na toilinntinn do’n eil dluth dhi,
Ann an duthchasachd a seanar.

[TD 411]

Gu ma slan do Chaiptein Cailein
Slan gu’n ruig ’s gu’n till thu dhachaidh!
Gu ma fada beo gun smalan
Bhios tu fhein ’s do cheile bhanail!


AM BRUADAR A CHUNNAIC AILEIN.

(OIDHCHE DHONNACHAIDH BHAIN).

Horo ’n cuala sibh am bruadar a chunnaic Ailein
Nuair a ghabh e’n suaineach le cuachan de Mhac-na-Braiche?
Chaidh an saoghal ’na thuaineal, is stuaghan air feadh a’ bhaile,
Luingeas anns an iarmailt a sgiathalaidh anns an adhar.

’S ann thionail na bha dhaoine an taobh so de Ghleann-a-Garaidh;
Is chruinnich iad ’nan comhlan ’s tigh-osda ’an Sraid a’ Chladaich;
Chluinneadh tu an glaodhaich o’n Chaolas gu Ceann-a-Bharra;
Bha cuid dhiubh air an daoraich, is taosg dhiubh air mhire-chatha.

MacGriogair bha ri fuaradh, is cnuachdan os cionn a bhathais,
Far an deach a bhualadh le tuathanach Ghlinn-a-Bhearraidh;
Chunnaic e MacIosaic ’na shineadh ’s e air a dhalladh;
Mac-a-Mhunna, strith air a piobaireachd, ’s e ’na fhallas.

Eadar e is faireadh bha Paruig air mullach balla,
A reiseadh mar a b’abhaist, is ‘car’ aige leis a’ chaillich:
Bha adharc aig MacDhomh’uill a romhanaich feadh a’ bhaile,
’S feadag aig MacComhain ga’n orduchadh as an rathad.

[TD 412]

Bha’m ministear gu ceolmhor, ’s gu’m eolach e air an ealain;
NicArtuir ’s i air spoig aig’ g’a treorachadh thun na cagailt;
NicLabhruinn air an urlar, is hug aic’ air Gille-Caluim;
MacRaing is e gu tursach, aig ionndrainn an fhir nach maireann.

Chaidh an tigh gu upbraid, is dhiult iad a bhi ’nan earail;
Chuireadh as an cruisgean, ’s bha’n t-uileadh air feadh nam marag;
Bha’n coire ’cur nan smuid dheth, ’s gun duil ann a toirt an aire:
’S ann a bha e narach—’s gu’n do thamailtich iad Lochabar.

Cha bu bheag an t-ioghnadh is suil aig’ air Domh’ull Skinner,
A bha’n geall air Mairi a shlanuchadh leis a’ phile;
Bha greim aige air shroin oirr’, ’s gun doigh aice air a thilleadh,
Is snaim ’dol air a sgornan, an oinseach, le slaman-milis.

Is bha Donnachadh Ban ann, is lamh ris bha Calum-Cille;
Bha’n curaidh ud, Iain Ciar, ann; ’cur ciall orr’ bha Colla Ciotach;
Taillear Dubh na Tuaighe, is Rob Ruadh MacGriogair;
Oisian agus Diarmad a riarach’ ’nan gillean fritheil.


AN DEALBH IONRAIC.

’An teampull diomhair, balbh, mo smuain,
Tha dealbh os cionn na h-altair
Ri’n tog mo chridh’ an urnuigh bhuan
Gach uair bhios mi ’an gainntear.
’Na dhaithean aigh tha muir is traigh
’An ailleachd thlachdmhor, ghreannmhor;
Tha eoin air sgeith; ’s a’ mhachair spreidh,
’S an al a leum le annsachd.

[TD 413]

As gorm nan speur tha dearrsadh grein’
A togail speirid oigridh;
Gach lus is fonn, is creag is tonn,
’An usgradh loinn a h-oraidh;
O’n bhothan smuid gu direach ciuin,
Mar iobradh tuis an og-la;
Is sith bi-bhuan air uchd a’ chuain,
’S an long a gluasad foil air.

A sgiathan sgaoilte ris a’ ghaoith,
’An togradh faoin gu pogadh—
Mar oigh nan tonn aig imeachd mall,
Gu h-athach, neonach, modhar:
Tha sineadh reith nan lunn fo ’ceum
A nochdadh sgeimh a boidhchead,
’S a faileas lubach air an t-sugh
A dublachadh a proise.

Tha maghan bana, torach, lan,
’An cois nan traighean min-gheal;
Tha creagan gruamach, corrach, cruaidh,
Bho stoth a’ chuain ’cur dion orr’;
Seol-sruth dol siar is cath nan ian,
’S an t-iasgair ’fagail tire;
A’ mhaduinn moch, ’s an saoghal bho ’thosd
A mosgladh ann an siochaint.

Mu’n chabull shuas tha iad nan suain,
’Bu tairis uair an cairdeas;
Ach neoil no grian, no gaoth no fiath,
Cha charaich iad o’n samhchair;
Fo’n tolmain uain’ ’an uchd na h-uaigh,
’S e marbh-cheol cuain an taladh;
Is iomairt bhuan an t-saoghail bhuairt’
Gu latha Luain cha chraidh iad.

[TD 414]

Gach uair do’n t-saogh’l ’bheir mi mo chul
Gu dol do chuirt na pailliun,
O’n altair seallaidh mi a suas
Gu dealbh mo luaidh is airde;
Mo chridhe trom gu’n duisg gu fonn;
Gach feart ’am chom ni gaire—
’Measg chairdean ’s chompanach as ur,
’S iad fiuthail, muirneach, failteil.

Tir mo ghaoil a ris fo m’ bhonn;
Gach muir is fonn cho oirdhearc;
Air bheagan curam ’ruith mo churs’
’An neart ’s an sunnd na h-oige!
Ach duisgidh mi a neul na sith,
’S mi fad o m’ thir is m’eolas,
Gu iomairt spairn an t-saoghail gun bhaigh,
Le ’charraid bhasmhor, leonaidh.

Ach mar phlathaidhean de’n ghrein
’An dudlachd bhreun a’ gheamhraidh,
A cur ’an cuimhn’ na bheil ’s a’ chre
Nan laithean eibhinn samhraidh—
Mar sin thig dochas dhomh as ur,
Ge duinte bhios mo theanntachd;
Thig misneach, treuntachd, agus muirn,
Nuair thig gu m’ chuimhn’ na b’anns’ leam.


FIR A’ BHATA.

Gu robh gach buaidh air a’ bhata luath so!
Cha till droch uair i gu cladach Chornaig;
Tha gillean fuasgailt, gun gheilt, gun smuairean,
A cur a suas rith’ a badan boidheach.

[TD 415]

Mo mhor thoilinntinn os cionn gach ni e,
Le m’ chomunn grinn bhi air tuinn g’a seoladh,
Am measg nan caolas mu’n cuairt de’n Fhaoileig,
Is sinn gu saodail fo aoidheachd Thomais.

’S i gaoth nan cuantan an anail bhuadhmhor
A lion mo chuachan le mil ’na m’oige;
Chuir feart a’m’ ghiulan ’bheir cail as ur dhomh,
’S a sgaoileas m’ionndrainn nuair thig mi comhl’ ruibh.

Is mi bhiodh uallach air feadh nan cluaineag
’S na chinn na bruadair a ghluais dhomh fogar;
Mu’n d’fhairich buaireas, ’s mu’n d’fhuiling cruadal,
’S mo chridhe suaimhneach, gun uaill, gun gho ann.

O cuiream failt air a’ chomunn chairdeil
A dheanadh abhachd le gnaths is comhradh;
Gu duineil earbsach, an dilseachd dearbhte,
Chan fhaighte cearb air a’ cheatharn cheolmhor.

Is math an dail so a thigh’nn thar saile
A chumail cairdeis ’s an riochd ’bu choir dha;
’S le cead nan siantan, theid sinn g’a fiachainn,
A cumail siar oirr’ bho Rudh’ nan Sothan.

Bidh siubhal cuain ann mu’n toir sinn suas e;
’S ann oirnn is suarach am fuachd ’s an doilich;
’S gach innleachd ghuadach aig Mac Iain Ruaidh dhuinn
A thoirt an uachdar nan liuthag bhoidheach.

’S ann leinn nach cearbach bhi tarruing cainbe,
A marcachd calma air druim nam boc-thonn;
Is fear nan duanag a seideadh suas rith’,
’S an iubhrach uallach a fuaradh Chonsluim.

[TD 416]

Biodh air mo thaobh-sa de chuid an t-saoghail
Na chumadh daonnan mi leis a’ chomhlan!
Am measg na chi mi mo luaidh ’n Tir-iosal;
Gu’m fanainn fhin innt’ cho fad’s is beo mi.


CEILIDH NAN GAIDHEAL OBANACH.

Bithibh aotrom, togaibh fonn,
Cridheil sunndach, gun bhi trom,
Cumaibh urar cliu nan sonn;
Tha’n cuideachd gann ’s an latha so.

O failt do chomunn grinn mo ghraidh
A thogadh m’ fhonn is mi fo phramh;
Mo bheannachd shiorruidh air na sair
Tha cruinn an drasd an Latharna.

Is dileas blath na th’air ar ceann,
Nach leigeadh dimeas air ar cainnt,
’S gach cleachdadh ceanalta a bh’ann,
Nach tuig an Gall an Latharna.

Bidh Mac-a-Mhunna mar bu dual
Na dheagh chul-taice deas gun uaill;
’S cha diultadh Cearara nan stuadh
A gaisgeach suairc do Latharna.

Bidh Eilidh Chamshron ’seinn dhuinn ciuil,
Is NicComhain le guth binn;
Chan fhaicear uireasbhuidh no dith
Air Ceilidh grinn nan Latharnach.

’S mi nach di-chuimhnich am bard;
Dh’araich Muile ’m fior MhacPhail;
Chan fhas sinn fadalach le ’dhain,
’Cur blas air Gaidhlig Latharna.

[TD 417]

Is Mac-an-Leisdeir ’liobhadh lann
A chumail coir ruinn aig an am;
’S tearuint ’n sporan tha na laimh,
’S cha chum e gann na Latharnaich.

Tha ar sgiobadh cridheil coir,
’S bidh ar gnothuichean air doigh—
Gheibh sibh oraidean is ceol
’An Ceilidh ’n Obain Latharnaich.


AN T-EARRACH.

O failt do’n raidhe urar ghrinn
A chuireas sunnd ’s gach anam!
Gach luibh air fonn is ian ’an crann
A togail fuinn is caithream.
Tha’n cridh’ a’m chom le surd neo-throm
’An togar rainn is ealaidh.
’S an saogh’l gu leir ’cur ris an t-seisd,
O’n dh’eirich grian an Earraich.

Tha gathan oir thar bheanntan mor
A dusgadh ceol na maidne;
Tha dealt an driuchd gu ceothar ciuin
Mar dheatach tuis o’n lagan.
O’n bhothan dhiblidh anns a’ ghleann
Tha smuid gu fann o’n chagailt;
Tha coin is clann a ruith nan deann
Le aighear anns’ an Earraich.

Tha’n t-iasgair trath ri taobh na traigh
A cur siuil bhan ri crannaibh;
Troimh udlain lughmhor na buill ur’
Le smuais a dhuirn ga’n tarruing.
An sgathan aillidh uchd an t-sail
E-fhein ’s a bhat’ am faileas,
Is faoileag dhan air sgiath an aird
A caithream failt an Earraich.

[TD 418]

Le torman fann tha sruth nan allt
A ruith troimh ’n ghleann ’s a mireag;
Nach cluinn thu’n t-srann tha feadh nan crann,
“So bean-na-bainnse ’tighinn!”
Chan fhad’ an t-am gu’m faic thu’m fonn
A dh’fhag an geamhradh greannach,
Le breacadh dhithean, srath is frith,
’An sgeadach grinn an Earraich.

Tha’n t-snothach cheana ’m barr nan geug,
Is tha an sgeimh air lasadh;
Tha’n bheatha ’bha ’an coill nan dos
A sgoltadh troimh na glasan.
Tha cleiteagan an t-seilich mhaoth
A danns’ ’s a’ghaoith le aighear;
Tha Nadur air a h-uile taobh
’An usgradh caoin an Earraich.

Mo bheannachd air an Ti tha shuas
’Tha buanachadh a mhaitheis,
Is ann an cuairt na bliadhna mhoir
Na dh’fhoghnas dhuinn ’tha tabhairt:
’Na ghliocas iongantach ’s ’na ghradh
Nach d’fhuair sinn fath air gearan—
Le m’ bheatha ardaicheam a chliu
Bho’n thug e dhuinn an t-Earrach.


AM FASAN UR.

’S beag orm am fasan ur;
Chaidh am banalas air chul;
Bean neo-mhodhail diu gach comuinn;
Coma leam am fasan ur.

[TD 419]

B’annsa leam a’ chruinneag bheusach
A bha ceillidh, ceanalt, ciuin;
A bha baindidh, modhail, narach,
’S a bha ailghiosach m’a cliu.

’S e mo ghealls’ an t-eideadh fada
Ann am maise sroil nan lub;
Bha gach filleadh dheth na ghrinneas:
Ach chaidh finealtachd air chul.

Chaidh am macantachd a fasan,
Is tha ladarnachd fo chliu:
Tha mo mheas air doigh nan nighean
’Dol an giorrad mar an gun.

Bho’n a ruisg iad roinn de’n naire
Chan eil ait’ aca ’nam run;
Bidh mi beo air sheol nam fleasgach,
’S cha bhi deasbod air a’ chuis.

Chaidh mi’n bhal le gradh nan cruinneag
Ann am fiuthair agus muirn;
Nuair a phaisg i ’h-earradh mullaich,
Thuit mi’n luigse ann an cuil.

Tha ’gruag bhachlach, dhualach, bhoidheach,
A bha or-bhuidhe ’s an t-soills’,
Air a bearradh mar am peallan:
Chaill i ’h-eireachdas ’s a loinn.

Tha a h-aodann ’bha cho meachair
Ann am fallaid mar de fhlur;
Tha e comhdach roinn de cneas bhuainn,
Is a’ chneasdachd ’bha ’na gnuis.

[TD 420]

Coma leam na casan searraich
’Tha gun falach gus a’ ghlun;
’S beag orm na sailtean biorach,
Ged is siod am fasan ur.


ORAN FEILLE.

Air faillirinn o, ’s ho oirinn o;
Air faillirinn o, nam b’aill leibh;
’S e thogadh mo chridhe, ’s bhiodh fiuthair ri m’ thighinn,
’Bhi tilleadh a rithis gu m’ chairdean.
Air faillirinn o, nam b’aill leibh.

Cha teid mi do’n bhaile, chan e tha air m’aire;
Ach gleidhidh mi ’Challuinn mar b’abhaist:
Ged chaidh iad air aineol ’bu mhiann leam bhi mar ruinn,
Gu’n tilleadh iad dhachaidh a b’aill leinn.
Air faillirinn o, nam b’aill leibh.

Air chulthaobh gach carraid is upraid is malairt!
Air chulthaobh gach airsneul is anradh!
Gur muirneach ar caidreamh gun mhuiseag, gun aimheal,
Nuair dhuisgear ar rannan ’s a’ Ghaidhlig.
Air faillirinn o, nam b’aill leibh.

Tha’n ghliob air na gleannaibh ’s an sneachd air na beannaibh
Mar thrusganan geala gu’n sailtean;
Tha nuallan na gaillinn is buaireas na mara
’Toirt suaimhneis do chagailt na fardaich.
Air faillirinn o, nam b’aill leibh.

Tha’n iubhrach ghrinn smearail gu h-uspraideach, geanail,
Seach duthaich nam beannaibh toirt stadag;
’S an ciaradh an latha, ’s an iarmailt air glasadh,
Gu’n thog sinn an sealladh Loch Aluinn.
Air faillirinn o, nam b’aill leibh.

[TD 421]

Bha sluagh Thobair Mhoire gu luath air am bonnaibh,
A gluasad gu obair gu crasgach,
Nuair sheid i an fheadag gu cruaidh-ghuthach, sgreadach,
Aig iarraidh an greasad nam b’aill leo.
Air faillirinn o, nam b’aill leibh.

Mo run Cille-Chomhain fo Rudha nam Mor-chuan;
’S a ghillean tha foghluimt’ air saile;
Am measg an luchd-fairge mo ghradh Lachuinn Camshron;
Gu’m mealadh e ainm is a shlainte!
Air faillirinn o, nam b’aill leibh.

Seach Rudha na Caillich bha sioban dol tharuinn,
’S i togail ri Cola a’ mhairneoil:
Ach dh’fhalbh dhinn gach fadal nuair nochd ruinn an cala
’S an deanta ar beatha gu’r n-ailghios.
Air faillirinn o, nam b’aill leibh.

O togaibh ar caithream, is duisgeadh ar n-aighear!
Is cluinneam am farum o’r sailtean!
Is caithear an latha, ’s an oidhche gu maduinn,
’S na cleachdainnean ceanalt’ a b’abhaist.
Air faillirinn o, nam b’aill leibh.


RANN CHALLUINN.

Bho bheul-aithris Dhonnachaidh MhicGriogair Mhic’ Ille-Bhain.

Chuir iad mise feadh a’ bhaile
Dh’iarraidh meinidh do thigh Thearlaich:
Bu chinnteach mise as mo Challuinn
Nan robh Anna mar a b’abhaist.

[TD 422]

Bha Tearlach na shuidhe gu riomhach,
’S e a sgriobadh a’ bhuntata;
Thug e lamh air a’ cheann-aghairt
Dh’fheuch an robh ’n adharc lamh ris.

Bha’m botul dubh an taobh shios dheth,
’S cha robh ann na dhionadh a naire.
Bha’n cat dubh a cronanaich
’S a’ chomhla ’diosganaich—
An garadh-cail a lothadh,
’S an t-eorna ’cromadh ’s a direadh.


Do Erchie an Tuairnear.

<eng>ARCHIBALD MACLEAN, the turner, is the best known residenter in Tiree. He has lived where he was born over eighty years ago, and practically never left his native island. Yet there is not a Tiree-man at home or abroad who has not heard of him, and who has not some anecdote to tell of him. Spinning-wheels of his manufacture are world-famed, and grace the drawing-rooms of royalty. But it is the sharpness of his wit and the aptness of his quick retort that have given him a unique place in the respect and affection of his fellow-islanders. He is a most hospitable soul, a dutiful neighbour, and a faithful friend. With him the scathing epithets of an acid tongue usually veil the sincere regard of honest esteem.<gai>

’S e cuspair mo dhain
An curaidh deas ard
Nach tilleadh roimh ar tuasaideach;
Le lann ’s nach robh meirg,
Ach faoghairt gun chearb,
’Bheireadh ruith air fuil dhearg uaibhreach leis.

[TD 423]

Cha robh ’chlaidheamh ’na thruaill,
Ach gu luth-chleasach, luath,
Bho’n a theann e gu buaidh aon-uair leis;
Bha e sgaiteach, deas, rag,
Gu bhi ’sgoltadh ’s a sgath’;
Cha tugadh gealtair bog, meat, ionnsuidh dha.

Ann an iomairt nan corn,
Bhiodh am botul ’na dhorn;
Mar a bheireadh e’n chorr thraoghadh e:
Bha e fiuthantach, fial;
Bha e blath-chridheach riamh;
Ann am machair no’n sliabh b’aon-duin’ e.

Bha e comharraicht’ measg sluaigh,
Bho a bhonnan gu ’ghruag;
Bha gach comunn ris suairc, siobhalta.
’S e sud com geal na ceill;
Thug na h-uile dha speis;
Cha toilleadh a bheus mi-thlachd dha.

Tha e fileant’ aig moid;
Tha e frithealach, coir;
Tha gach grinneas ’na dhoigh uasal-san;
Fhads bhios duine de’n t-siol
A tigh’nn beo anns an tir,
Bidh a chneasdachd a sior bhuanachadh.

Nuair bhios oileinich balbh,
Is luchd-ealain is dhealbh,
Is luchd-labhairt ’bha calm, luth-chainnteach;
Nuair bhios sgriobhaichean fuar
Ann an tasgaidh na h-uaigh,
Bidh ainm-san ga luadh ur-bhriathrach.

[TD 424]

’S iomadh al tha ri teachd,
A thig ann ’s a theid seach,
’Chumas cuimhne le beachd uaibhreach ort.
Gach radh ’s an robh blagh,
Gach gniomh a bha taght’,
Agus iomlaineachd modh fuaighte riut.

Chuir mi’n chlach so ’na d’ charn—
Is le tim theid e’n aird—
Bidh cliu measg nam faidh buan agad:
Fhads bhios duine de’n al
A fuireach ’s an ait’,
Cluinnear moladh an t-sair thuairneir so.


DARA-CIAD LATHA-BREITH

Dhonnachaidh Bhain Nan Oran.

Air Druim-a-liathairt lianach
Nan sruth fiara, iasgar, lan,
A dh’eirich lainnireach a’ ghrian
Air latha cian ’s a’ Mhart—
I suidhichte ’s an iarmailt
Da chiad bliadhna cheana slan;
’S cha teid sios gu siorruidh
Gu’n seasd iarmad Chloinn nan Gaidh’l.

Chan eil allt a ruith on gharbhlaich,
Bradan tarr-gheal ’tigh’nn o’n t-sail;
Chan eil fiathach, chan eil ianlaith,
Chan eil fiarach, chan eil blath,
Nach do sgeadaich e gu riomhach
Ann am binn-chainnt ghrinn nam bard;
’S iad a labhairt, sgal is cagar,
Oige mhaireann Dhonnachaidh Bhain.

[TD 425]

Nuair chi sinn beanntan baidealach
An Ear-thuath Earraghaidheal,
’S an ceo gu stiallach, bratachail,
Mu bharraibh nam meall ard;
’S an tur a thog ar n-athraichean
Air cairtealan a’ bhaird,
Thig uabhar cridhe tairis dhuinn,
Is aigne a bhios lan.

Cha b’e ’fheum-san air an cuimhneachan
’Thug saoi a dhol ’na dhail:
Tha ’charragh-san gu bunaiteach
’Am munaidhean nan ard;
Is a sgathan anns gach linne
Air feadh fhirichean is bhard—
Ach ’s e blaths is gradh an cridhe
’Fhuair an inneil so g’a radh.

Chan e do chliu-sa, ’churaidh,
A tha’n cunnart dol a dhith;
Ach onair ’s buaidh na linne
So ’th’air uideil gu dol cli;
Bu tamailt dhuinn gun aicheadh
E, ma dh’fhailnicheas ar gniomh
’An glorachadh an dan-fhir
Nach tig air bas a chaoidh.

Ged nach ruig am feasd na duilean
Air ionracas do thaimh;
’S a’ chruit a rinn thu dhusgadh,
Nach muchar i gu brath;
Ged nach smur an dealanach
Deas ealantachd do dhan,
Ar ciocras-ne cha chaisgear e
Gun chlach a chur ’na d’ charn.

[TD 426]

’Am mear-chainnt nan cleas bearraideach
B’e’n ceannard ’measg nan cliar;
’N am brosnuchaidh gu corra-ghleus,
Bha foirm na stoirm ’na bhriath’r;
’An cumha druiteach, faireachail;
Bha ’athchuinge le ciall;
’S a mhanran gaoil bha durachd ann,
Air ionnsachadh le rian.

B’oid-altruim dha na tullaichean,
Is mullaichean nan sliabh;
A leabhar-foghluim miorailteach
Chaidh ’sgriobhadh dha le ’Dhia:
Thug geiread inntinn ’s beachd-smuainteachd
An ealtainn dha fo ’rian;
Bha Nadur fhein fo gheasaibh dha,
A freasdal air a mhiann.


AN CUAN-MOR FO BHUAIREAS.

Mar armailt luath-chasach
Mhiltean steud aigeannach,
Gu siubhlach, lutharach,
Luaineach, deas, astarach—
An cinn chuannar, cholgarra,
Fionn-mhuingeach, caiteanach,
’S an sitear uamharra—
Bha’n cuan gun lasachadh,

O’n iar gu’n ear mar fheachd
Leanmhuinnech, bearraideach;
Mar thuiltean taomach eas
Maoimeach nam bealaichean;
Mar lasraichean dian-loisgeach
Nan ciadan falaisgean—
A ruith gu siorruidheachd
Le sgiansgar leanailteach.

[TD 427]

O thoiseach m’oige bu
Ghloirmhor an sealladh leam
’Am fasgadh chreagan aosda
Bho ghaoith is chloich mheallanaich,
An fhairge thoiceach le
’Mor-thuinn bhorb, bhagarrach,
’S a coltas iargalt’ gu
Stialladh nan cladaichean.

A faicinn suigh ’tigh’nn gu
Roinn nan rudhaichean,
’S a dol do’n iarmailt gu
Criathairte, pruthanach;
No eirigh nuallanach,
Bhuairt’ nan sumainnean,
A lion mo phoran le
Gloir neirt a’ Chruthadair.


AN CUAN AIG SITH.

Tha torman ’tha binn aig tuinn na mara,
Gu siochail, athaiseach, reith,
A pogadh na traigh le naire leannain—
Gu failidh ’g aithris a speis.

Tha trusgan a’ chuain gu h-uasal, daithte,
’An iasad faileis nan speur;
Gach filleadh is lub tha cumt’ ’am maise,
Gu dluth ’an altaibh a cheil’.

Tha solus-an-aigh an aird a maise,
A snamh troimh adhar gun ghruaim,
Tha gainneamh na traigh ’na blair fo’n tuinne
Air caochladh lurach fo ’buaidh.

[TD 428]

Gach roc is sgeir-lair tha’n ailleachd phurpuir,
’An tamh ’an leaba na suain;
Tha eunlaith nan speur gu leir air cadal,
No ’g eisdeachd cagair a’ chuain.


A’ CHEOLRAIDH LOINNEIL.

Oidhche dhomh is mi ’s a Cheilidh,
Chuala mi am fonn ga ghleusadh—
Domh’ll MacPhaidein ’s e ’na sheusdar
’Togail Mhuile ris na speuran,
’S Ailein Ruadh ’cur ris an t-seisde:
Sud na h-armuinn ’dh’fhas gu treubhach—

’N t-Eilean Muileach a bh’ann,
Ho ro gheallaidh no co chuireadh air,
Buaidh air an t-seinn.

Bu luthar brisg dol ’an coinneamh iad
Nam pong arda, chas, thogarrach,
Le beo-shunnd is deas dhonnalaich,
Gun neach ann a dheanadh cobhair orr’;
’S iad a dh’eireadh leis gu foghainteach,
Gu sgaileach, gaireach, gun ochanaich.

’N t-Eilean Muileach a bh’ann,
Ho ro gheallaidh no co chuireadh air,
Buaidh air an t-seinn.

Nuair ’bha Domh’ull dian ’an spairn,
Bha Ailein a lionadh le gaoith a mhala
Los am fonn gu pongail ranach
A chur a mach gu h-uallach straiceil;
Cha robh tilleadh srutha air an abhachd
Gus na chrunadh leo as ur Beinn Bhairneach.

[TD 429]

’N t-Eilean Muileach a bh’ann,
Ho ro gheallaidh no co chuireadh air,
Buaidh air an t-seinn.


TROM-LIGHE.

’Raoir ged laidh mi gu cadal
Ghlac oillt obann mi’n aisling a’ bhroin—
Thus’, a ghaoil de na feara,
’Bhi sinte ciurrt’ air an fhaiche gun deo.
Do bhreacan sgaoilt air an talamh,
’S neul na fala air bathais an oig;
Ri d’ thaobh, meirgte, spealta, do chlaidheamh
A’d’ laimh bhain theannaichte, reot’.

Dh’fheuch mi eubhach ’s cha b’urrainn;
Thac mo mhuineal, is thromaich, is thuch;
Chuir an t-uamhann ’s am mulad
Bhuam mo thapadh ’s gu buileach mo luth;
Dhiult mo shuilean deur-shileadh;
Chaidh mo shladsa, ’s mo chridhe a chlaoidh;
Thuit neul-bais air mo spiorad
’Dh’fhag balbh mi, gun mhisneach, gun iuil.

Deadh MhacGriogair o Ruadh-shruth
Leagt’ gun chli, is e fuar air an raon;
’Fhalt ’bha cleachdach is dualach
’Crathadh gun umhail fo luasgadh na gaoith.
Fhir ’bu dealbhaiche pearsa,
’S tric a sheall ort ’s dol seachad le speis
Fior mhnathan uaisle nan caisteal—
’S fuar an nochd ’tha do leaba measg fraoich.

[TD 430]

Fhir ’bu shiubhlaiche Gaidhlig,
’S a sheasadh gun athadh a larach measg Ghall,
Co ni am bealach so ’charadh,
’S flur nan gaisgeach ’bu statail air chall?
Luach do mhisnich ’s do chairdeis
Theid a nis ’chuir air aireamh nach gann:
Ach dhomhsa d’an robh thu mar bhrathair
’S cruaidh an lot so, a ghraidh, ’s gun thu ann.

Nis cha chluinnear do luinneag
Anns a’ cheilidh ’san tuinicheadh ceol;
D’abhaist gean agus furan
’Chur an comhail ’san cuideachd le’d nos,
Tosdach an diugh tha do chlarsach,
’S chan eisdear leinn manran do bheoil.
’S glic ar laithean dhuinn aireamh,
’S gur a tearc ’tha ar dail fo na neoil.

’N so air fuaradh an aonaich
’S truagh m’aigne fo smaointinnean broin;
Thus’ a chleachd ’bhi ri m’ thaobh-sa
’Gleachd gu foghainteach aoidheil gu leor,
’Nochd gun chlaisteachd gun leirsinn,
Millte, marbh, is gun eisdeachd do m’ cheol,
’Feitheamh sgail na truimp a ni seideadh,
’S a ghairmeas uile le cheil’ sinn gu’n Mhod.

* * * * * * *

Crithean fuachd rinn mo dhusgadh:
Shiab bho’m mhalaidhean ’s bho’m shuilean an ceo.
Aig mo dhorus gu surdail,
’Bualadh farumach rudan a mheoir,
Mo mhor-fhear maiseach gu sunndach,
’Chuireadh teicheadh air tursa ’s air bron.
Ghlac mi ’lamh, ’s cha b’e’n diu i;
Fhir mo mhisnich, mo churs’, is mo cheol.

[TD 431]

AN COMUNN ’S AN EALAIN ’BU MHIANN LEAM.

O’n thainig mi’n tir ’s an cinn na feara
’Bu chinnteach treabhadh air cuan,
’S a dheanadh air tir an sgriob a tharruing
Le cirean, cothromach, cruaidh—
’S ann dh’uraich e m’oige comhnuidh mar ruibh,
Le’r comhradh caidreach gun ghruaim;
Gun charraid, gun doilich ghorach ’s cabhag
Gach Domhnach, Sathurn’, is Luan.

Mo bheannachd thar chaich do’n aireamh cheanalt
D’an gnaths ’bhi gearradh nan stuagh;
’S nan seasadh na siuil nach diultadh tarruing,
Ge dumhail frasan o’n tuath,
A dh’iarradh na liuth (’s i fiuthail aca)
’Bu dluth a leanadh an ruaig
Air fuaidearaig uir ’bu sguirte udlain
Gu siubhlach, cuireagach, luath.

Bhiodh Iain Iain Ruaidh, an guailneach smearail,
Le smuais a tarruing nan rop;
Is Tomas ’cur luath car-cluais ’san halyard
Mu’n cruaidh a theannaichte sgod.
Thogadh i gualann ’s bhuaileadh sad dhith,
’S i ’gluasad astrach gu leor.
Chite truim-luaidhe air uair a glasadh
An uachdar mara ’nan sgleo.

’Se ’thogadh mo shaod thu saoithreach’, Iain,
’S beairt chaol gu gearradh troimh d’ mheoir;
Gun mhoille gun bheud bhiodh cleiteag agad
De’n treud a chleachd a bhi beo,
’S nuair chitheadh iad lith nan siolag meara
Os cionn puill gheala nan ob,
A leumadh le surd gu cul an duthain;
’S bu dluth dhaibh tabhairt an deo.

[TD 432]

Ar n-annsachd ’s ar ceol an cord a stritheadh,
’S buill ura ruighinn gu dluth;
Is aice gu leor gu seoladh linne,
Is cronan innich bho ’gnuis:
Le athais troimh ’n t-seolaid taobh a’ Chaiginn
(An caol ’n deach “Peigi” ’na smur);
’San toiseach fear-iuil, ’sa shuil air a’ Charraig,
Is Eachann, mo charaid, ’san stiuir.

Taobh na Sgeir Lithionn shin i h-eangan—
Gun strith chaidh thar a’ Bhogh’ Ruaidh;
’S bha dithis no tri ’s iad sinte leth-mharbh—
Mo chinnt ’m Poll-beag ’bhi fo ’cluais.
Seachad air Bainsgeir ’s Aird a’ Charraigh,
Puill bhana ghlana ’bha uainn;
Gach duine a saoithreach’ taobh Sgeir na h-Ighinn,
Is taosg fo’n t-sileadh gu luath.

Siar i o’n traigh gu sail an Rudha,
O’n Fhang ge guineach a’ ghaoth;
A stigh mar a b’aill gu ban Phuill-a-Mhanaich,
’S gun dail fo Charragh Phuirt-Staoin:
Bha Conslum fo ’sroin is ceol nan sruithean
’Bha deonach ’mireag ri ’taobh;
’S aig Craignis fadheoidh an seol mu ’claigeann,
’S mo sheoid-sa dhachaidh le saod.

’Se m’aiceid ’s mo leon nach leor an tacan
De’n chomhlan thlachdmhor an drasd;
Ach cumaidh e beo mi’n dochas ro-mhath
Gu’m faic mi fhathast sibh slan;
’S gu’n tog sinn na siuil ri ’r n-iubhraich bharraicht’
A reubadh mharannan sail’,
Is Tomas air ghleus, ’s ga sheisdeadh Iain,
A theumadh ghillean o’n traigh.

[TD 433]

ORAN GAOIL.

Ho ro i, ’s ann do’m ionndrainn!
Ho ro i, mo chion-fath!
Air cnoc na faire, ’s mo ghaol air aineol;
Chan fhois no cadal, ’s tu fad’ thar sail’.

Is cianail fada gach oidhch’ is latha,
Gun sgeul o’m chagar; ma tha e beo;
Mo cheann le bruaillein cha tamh air cluasaig,
O’n rinn thu gluasad air luing nan seol.

Nuair bha mi’m chaileig b’e m’uigh is m’aighear
Bhi faicinn mara ’na stuaghan mor;
Bu cheol leam nuallan nan tonnan uaibhreach
A ruith le buaireas gu taic a’ chors’.

Gach gaoth a sheideas tha nis ga’m leireadh;
An cuan aig eirigh, ’se m’aobhar leoin:
Bho’n tha mo leannan a’m mein na mara,
Tha curam’s fadal ga’m chaitheadh beo.

Is tirean aillidh tha thall thar saile,
Cho grianach, blathmhor, ’s am fas am por;
Ach tir nan ard-bheann ’san d’fhuair mi m’arach
Mo rogha laraich, a ghraidh, ’s tu’m choir.

Do bhathais shoilleir, do shuil is gloine,
’S do chridh’ gun choire do neach ’san fheoil;
Do smuain neo-fhoilleil, ’s do chliu ro-loinneil,
Thug dhomh do thaghadh a measg a’ chorr.

Ach beannachd Dhe leat gach taobh an teid thu!
Bho chul na greine, O greas a nall!
Mo ghaol tha reidh dhuit, ’s mo thoil gu leir leat!
’S ni ordugh Cleire na bannan teann.

[TD 434]

MAR CHUIMHNEACHAN.

AIR EACHANN CAIMBEUL, CEANN-A-BHAIGH, 1931.

Tha mulad ga’m lionadh
Mu’n sgeul tha r’a h-innseadh—
Gu’n do dh’fhalbh is nach till thu,
Fhir mo chridhe nach beo.

’S e d’fhailte bhiodh cinnteach,
Le fiuthair ’s toilinntinn;
B’e do roghainn an fhirinn;
Cha b’fhiach leat droch-sgleo.

Bha neo-chiont gun mheasgadh
Ann ad’ bhriathran ’s a’d’ chleachdadh;
Bidh mi ’g ionndrainn do chneasdachd;
Bha thu macant’ gun gho.

Tha do mhathair trom, dubhach;
Tha do pheathraichean gulach;
Tha do bhraithrean ’rinn fuireach—
Tha gach duine fo bhron,

Bho’n a thainig an teachdair
Nach gabh diultadh no bacadh,
Is a rinn e do ghlacadh
Is do thasgadh fo’n fhoid.

Nuair a thig oirnn an Fhaidhir,
Is a thriallas sinn dhachaidh,
Chan fhaic sinn thu, Eachainn,
’San dol seachad ni ’s mo.

’S ann tha crioch air do cheilidh,
Air do shaothair is d’eibhneas;
Is chan fhaigh sinn do sgeula,
O’n a dh’eug thu ’s nach beo.

[TD 435]

Cha b’e ardan no dlighe
Ann an cairdeas no’m fine
’Rinn do thaladh gu’m chridhe,
Ach b’e grinneas do dhoigh.

Leigidh oigridh air di-chuimhn’
An sgiorraidhean lionmhor,
Ach dhuinne ’tha’n ire
Leanaidh cuimhn’ ort ri’r beo.


DO OGHA GOBHAINN MHEADARLOCH.

Aig Dun-bhail-an-righ so
Tha sgeula r’a h-innseadh,
Gu’n d’thainig an nighneag uasal so:
Mo bheannachd bhi leatha
Gach latha d’a beatha!
Is saoghal math fada gun smuairean dhi!

Tha fonn air a’ ghobhainn
Ag altrum an ogha,
Gun ni a tigh’nn foidhe ach luath-chleasan;
A cumail na cailinn
Air saod le lan-aighear:
Is dhannsadh e fhathast nam buaileadh air.

Gu’n cluinnear a cheilear
O mhaduinn gu feasgar,
Gun tuchadh, neo-reasgach a dhuanagan,
A taladh a chagair
’An dusgadh no’n cadal:
Air m’ fhacal, tha ’bheatha ath-nuadhaichte.

[TD 436]

’S ann la na Bliadhn’ Uire
A thainig thu’n duthaich,
Le flath agus sunnd, ’s bu dual dhuit sin:
Is ni sinn do bheatha,
A nighneag ghrinn, mheachair;
’S cha chaoidh thu ri’d mhaireann mar fhuaras thu.

Gu ma slan bhios a’ chailinn
A thainig air aineol
’An toiseach na h-an-shid ’s an duathalais;
Is gheibh thu uainn fasgadh
Le cairdeas, a thasgaidh,
Ach fior-fhuil Chloinn-Artuir bhi fuaighte riut.

Mo bheannachd do’n ghobhainn,
D’a chloinn is d’a ogha;
Is fas dhi gu foghainteach, buadh-mhorach;
Gun leon is gun ghearan,
’San doigh bh’aig a seanair—
’Na solas do’n fhear a ni suas rithe.


DO SHEUMAS MOR MACARTUIR.

’An Cille-mhartiunn.

Do shlaint’, a Mhic-Artuir,
D’am bu dual a bhi sgairteil!
Bha ceill agus faicill
Gu beacht’ ann ad’ ghnaths.
Do ghnuis is do choltas
Cha chunntar ’an coitchionn,
’S boineid dhubh-ghorm coct’
Os cionn rosg nan sul blath.

[TD 437]

Thig eileadh is osain,
Le breacan is sporan,
Do fhear a’ chas-dosain
Is coltas an t-sair;
Nuair bheireadh tu’n t-ordugh
Air thoiseach a’ chomhlain,
Gu’n cluinnte do chomhradh
Measg doilich a’ bhlair.

’An sith no ’an cogadh,
A righ! cha bu don’ thu;
Measg chairdean is choigreach
Bu choimh-dheas dhuit radh.
’An Gaidhlig no ’m beurla,
Gu’m b’fhileanta Seumas;
Cha do sheas e air feill
A chuir m’eudail gu tair.

Bu tric thu air margadh
Le buar bha ard-shealbhach
A buailtean a’ Mhorair;
Is dhearbh iad an cliu—
Ach tha maoileinean mallaicht’
Nis air srath is air monadh,
’S na Gaidheil gun onair—
Greigh mhollach do ruin.

Do mhiann an treud uallach
A b’ fhallaine nuallan,
’S a sheasadh am fuathas
Air cruachan nan stuc:
’Bu dluithe am falluinn
De’n fhionna a b’ fhaide,
’Bu riomhaiche bachladh
O shlabhaig gu glun.

[TD 438]

Bu luinneagach ceolmhor
Do ghuth anns gach comhail;
Thu ’gabhail nan oran
’S ann leam a bu bhinn.
Mo rogha fear-sgil thu
Measg ainmhidh ’nan tinneas;
’S cha chualas do chithean
Mu lughad na pris.

Mo bheannachd am feasd ort!
’S tu riamh a bha cneasda,
’S nach faiceadh an easbhuidh
Air neach anns an tir:
O’n rinn iad thu d’eildear
Gur onair dhaibh fhein e;
’S tu lionas an dreuchd sin
Le creud agus gniomh.
