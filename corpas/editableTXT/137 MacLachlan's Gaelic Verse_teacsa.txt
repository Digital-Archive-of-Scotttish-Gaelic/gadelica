[C 1]

<eng>Ewen MacLachlan’s Gaelic Verse

Edited by John MacDonald

Aberdeen University Studies No 114
DEPARTMENT OF CELTIC

[C 2]

[Blank]

[C 3]

Ewen MacLachlan’s Gaelic Verse

Edited by John MacDonald

ROINN NA CEILTISE

[TIOTAL]

ABERDEEN UNIVERSITY STUDIES 114

EWEN MACLACHLAN’S GAELIC VERSE

Comprising
A Translation of Homer’s Iliad Books I-VIII and Original Compositions

Edited by
JOHN MACDONALD, M.A.
Reader in Celtic
In the University of Aberdeen

PRINTED FOR THE UNIVERSITY OF ABERDEEN
BY R. CARRUTHERS & SONS
INVERNESS
MCMXXXVII

[DA 1]

FOREWORD

IT IS fitting that this collection of Ewen MacLachlan’s Gaelic verse should be republished from the Department of Celtic in the University of Aberdeen. Not only had MacLachlan himself a close connection with the University, where he was Librarian of King’s College Library, but the editor of the volume, John MacDonald, spent a good part of his life as Reader in Celtic and Comparative Philology and head of the Department of Celtic.

Mr MacDonald left many scholars and students in his debt during that time. It gives me great pleasure, as one who benefited from his erudition and from his kindness, to be able to put the volume, which has been unavailable for some time, into circulation once more. The learning and the knowledge which went into its making bear witness to the depth of the editor’s involvement in those two major interests in his life, Gaelic and the Classics. These also ensure that the value of the book has increased rather than diminished since its original publication.

I am grateful to the University Studies Committee for making the sheet stock of the volume available to me, and to the Gaelic Books Council for help with costs of publication.

Donald MacAulay,
Dept. of Celtic,
February, 1980

[DA 2]

[Blank]

[DA 3]

PREFACE

THE publication of the present work is ultimately due to the late Mr P. J. Anderson, who, as his writings show, took a lively interest in all that concerned the history of his University and her sons, and particularly in Ewen MacLachlan, a predecessor in the Librarianship of King’s College. In gathering together all the information that he could about his life and writings, he became aware of MacLachlan’s translations from Homer into Gaelic, and made inquiry to see if the manuscript of it still survived. He succeeded in tracing its location. The results of his researches he published in the Library Bulletin in a paper in which he gives an admirable sketch of MacLachlan’s life and a complete bibliography of his writings. He expressed there the hope that some day Ewen MacLachlan’s translations from Homer might be published in the Aberdeen University Series of Studies. The realisation of this hope has been made possible by a generous grant towards the cost of printing from the Governors of the Catherine McCaig Trust, and a guarantee from the Carnegie Trust for the Scottish Universities. The thanks of Aberdeen University Studies Committee are due to both these bodies.

Thanks are also due to the authorities of the Sandeman Library, Perth, for lending the original manuscript of MacLachlan’s translation to the University Library to allow of its being copied.

Along with MacLachlan’s translation from Homer’s Iliad there are included in this edition his other translations and original compositions in Gaelic.

Those who desire more information than is given in the Introduction about MacLachlan and his writings are referred to Mr Anderson’s article mentioned above, in Aberdeen University Library Bulletin, Vol. iii. 643 sq.

J. M.

[DA 4]

[Blank]

[DA 5]

CONTENTS

								PAGE
Preface							iii
Introduction							vii

AN T-ILIAD AIG HOMER—
Duan i								1
Duan ii								31
Duan iii							74
Duan iv							97
Duan v								124
Duan vi							166
Duan vii							190
Duan viii							203

DAIN—
An Samhradh							207
Am Foghar							211
An Geamhradh						216
An t-Earrach							221
Smeòrach Mhic-Lachainn					227
Orain do’n Nollaig						230
Duan do dh’Oidhche na Bliadhn’ Ùire			232
Rann do’n Leisg						237
Peathann							238
Dàn mu Chonaltradh						239
Ealaidh Ghaoil						241
Eilidh Chamaron						242
Clach-Chuimhne						244
Marbhrann							245
Am Messiah aig Mr Pope					249

Appendix							253

[DA 6]

[Blank]

[DA 7-15]

[Beurla]

[DA 16]

[Blank]

[TD 1]

<gai>AN T-ILIAD AIG HOMER

DUAN I.

Iomarbhaidh an Aichill agus Agamemnoin

Suim a’ cheud duain

ANNS an t-sean aimsir bha a’ Ghréig uile (’g an goirear an diugh Tuirc na h-Eòrpa) air a roinn ’na dùthchannaibh, ’s i fo fhlaitheachd cheanna-feodhna, coltach ri Gaidhealtachd na h-Albann romh bhliadhn’ a’ chomhuich, 1745. Ma dhà cheud deug bliadhna romh bhreith ar Slànuighir, an uair a b’ e Agamemnon rìgh Argois, agus Menelàus a bhràthair rìgh Sparta, chaidh Paris (’g am bu chomh-ainm Alastair Òg mac rìgh na Tròidhe), air shiubhal do’n Ghréig, agus thug e air fuadach leis Helen, bean Mhenelàuis, an t-aon bhoirionnach bu mhaisiche a bha beò ’san linn sin.—Ghabh na Greugaich tàmailt anbarrach, agus gu aichimheil a thoirt a mach thog iad do dh’armailt na luchdaich dà cheud deug long chogaidh: agus leis a’ mhór-fheachd so, sheòl iad gu rìoghachd na Tròidhe, ris an abrar a nise Tuirc thuathach na h-Asia. Bha ’n cogadh deich bliadhn’ air chumail: agus mu dheireadh, an déidh ni gun àireamh do dh’ionmhas a bhuileachadh ’s móran fala a dhòrtadh air gach taobh, ghlac na Greugaich baile na Tròidhe, ’s loisg iad e gu làr.

Tha ceud duan na h-oibre so a’ tòiseachadh air an t-seanchas aig toiseach an deichimh earraich bho na thionnsguinn an iorghuill. Ghlac na Greugaich cuid do bhailtibh-dùthcha na Tròidhe, agus thiomsuich iad móran cobhartaich. Ann an roinn na creiche, thàinig air rìgh Agamemnon boirionnach òg àluinn ’g am b’ ainm Chriséïs, nighean do Chrises sagart Apollo. Thugadh Briséïs, nighean mhaiseach eile, do dh’Aichioll mór mac Pheleuis ceud làmh-fheadhma na

[TD 2]

Gréige. Thàinig sagart Apollo do longphort na Gréige, a dh’iarraidh a nighine air Agamemnon. Ach dhiùlt an rìgh e, agus rinn e bagairt gharg air a bharrachd. Ghabh Apollo corruich, agus tharruing e plàigh air an arm Ghreugach, a chionn nach d’thug iad an urram dhligheach do Chrises. Chomh-ghairm Aichioll comhairle nan ceannard; agus fhuaradh a mach o’n fhàidhe Calchas, gun d’thàinig a’ phlàigh a thoradh na tàrchuise a rinn Agamemnon air an t-sagart, ’s gun do dhiùlt e a nighean. Tha ’n duan an sin a’ cur an géill, mar a throd Aichioll agus Agamemnon mu’n dà bhoireannach, mar a chuir Agamemnon dachaidh nighean an t-sagairt, mar a thug e Briseïs bho’n Aichioll le fòirneart, agus mar a sgaradh e féin agus an t-Aichioll bho chéile ann an teas feirge, an lorg na brionglaide.

An déidh do’n chomhairle sgaoileadh, rinn an t-Aichioll gearan ri ’mhàthair Thetis, té do bhan-diathaibh na fairge, a thaobh na masla a dh’fhuiling e bho’n rìgh. Chaidh ise gu h-Olimpus, far an robh Ióbh, (àrd-fhlath nan dia, ’s nam ban-dia), agus ghrìos i air, gun cuireadh e leis na Tròidhich an aghaidh nan Greugach, mar dhìoghaltas. Gheall Ióbh ’ga réir: ach leis a’ ghealladh, thug e oilbheum da mhnaoi Iuno, a thog lasan feirge. Dh’aisig Bhulcan réite eatorra, agus chath na diathan na bha rompa do’n latha sin an cuilm éibhnis.—

’S e uil-aimsir a’ cheud duain, naoi lathan na plàighe, latha na comhairle, agus an dà latha dheug a rinn Ióbh fuireach an Ethiopia, mu’n deachaidh Thetis a chasaid ris.—’S e ’n t-ionad gnìomha, an longphort Greugach, Eilein Chrìsa, agus Sliabh Olimpuis.

[TD 3]

DUAN I.

Aithris, a bhan-dia nam fonn!
Fearg mhic Pheleuis nan glonn àigh,
Fearg mhillteach a chiùrr a’ Ghréig
Le beud nan deich mìle cràdh,
Fearg a sguab a dh’ifrinn duinn					5
Mìltean làn-ghaisgeach romh ’n am,
An cuirp rùisgt’ aig coin mar phronn,
’S aig uil-ealtuinn nam fiadh-bheann.
B’ e sud rùn an dùilich àird:
Ach ciod bu cheann-fàth do’n strìth?					10
C’um na chog an t-Aichioll còrr,
’S ceud-fhlath an t-slòigh, bu mhór brìgh?

Co do luchd àiteach nan speur
A dhùisg àrdan nan treun borb?
Mac Latóna sgaoil a’ phlàigh;						15
’S lìonmhor bàs a thàr ’na lorg.
Thug an rìgh g’a shagart beum;
Las folachd an Dé ’ga chinn;
Sgap a shaighdean sgrios gun bhàigh,
’S chàrn e mairbh air làr an fhuinn.					20
Ràinig an sagart gun fheall
Luath-chabhlach na Gréig’ air tràigh,
Los ’inghean fhéin ’fhuasgladh saor,
Luigheachd nan luach daor ’na làimh
Crùn Apollo, ’s an colbh òir;						25
’S dh’asluich e ’n deagh-ghean gu fòill;
Air mic Atreuis ghuidh e ’n tùs,
An dà rìgh a stiùir na slòigh:—

A dhà cheann-riaghailt na Gréig’,
’S fheachda treun nan cos-bheairt cruaidh!				30
Grìosam air flaithibh nan speur
Gun éirich leibh euchd is buaidh!
’Chionn gun leag sibh Tròidh ’na smùr,
’S gum pill sibh gu ’r dùthaich slàn,

[TD 4]

Fuasglaibh m’ òg-nion, ’s glacaibh duais,				35
Air fiamh Dé nan luath-ghath bàis.

’N sin dh’éigh le h-aon-ghuth na laoich
Modh dligheach do’n aosd’ a dhìol,
Gun grad-ghlact’ an luigheachd chòrr,
’S gun deònaicht’ a réir a mhiann.					40
Ach gidheadh, cha d’impich cridhe
Agamemnoin rìgh nan sonn,
Dh’fhògair e ’n seanair bho ’ghnùis,
Gu neo-chiùin, le bagradh trom:—

As m’fhianuis, a sheanair bhaoth!					45
Fàrr an raoin gun stad bi ’triall;
Rìsd ma philleas tuig nach feum
Crùn no colbh an Dé gu d’ dhìon.
T’inghean nì ’n leigeam fo sgaoil,
Seal mu’n crìon an aois a blàth,					50
’S i ’n lùchairt Argois nan rìgh
Fada cian bho thìr a gràidh,
’Cur leapa mo thaoibh air seòl,
’S air bhrat sròil a’ dealbh nan gréis:
Mar sin, na tog brionglaid fhaoin,					55
Ma’s miann leat dol saor is beud.

Chrith am fear liath, ’s ghéill air ball,
Dh’fhalbh e, ’s osna gu trom trom,
Roimh ’n oitir bhàin le ceum fann,
Aig slios iom-shloisreach nan tonn.					60
Air imeachd grathunn bho ’n t-sluagh
Thairg e suas an ùrnuigh dhian
Do dh’àrd Fhébus nan calg còrr,
Mac Latona b’ òrbhuidh ciabh.
’Àird-rìgh a’ bhogh’ airgid! éisd,					65
’G an rùn Cilla ’s ceutach bàrr,
Tenedos do d’ neart gu’n géill,
’S Chrisa ’g éibhneas fo d’ chaoin-bhlàths!
Riamh ma chroch mi ’d theampull àigh
Lus-chrùin ùr a b’ àillidh dealbh;					70
Riamh ma chnàmh air t’altair ghrinn
Sléisnean ìghmhor bhoc is tharbh;
Éisd ruim, ’Apollo nam buadh!
Air m’ an-shocair chruaidh dèan fòir;
Taosg do shaighdean calgach geur,					75

[TD 5]

’S dìoghail air a’ Ghréig mo dheòir.

Chual’ Apollo ’n acain bhròin;
An fhearg mhillteach bhòchd ’na chliabh;
’Nuas le cruaich Olimpuis àird
Thuirling e, ’s bu ghàbhaidh ’thriall.					80
Bogh’ air ghleus mu ’ghuaillibh àigh,
Balg fo làn-uidhim ri ’thaobh;
Chluinnte ’na imeachd ’s gach ceum,
Fuaim gliongrach nan reub-bhior caol.
Mar oidhche nan sian a ghreann,					85
’S e ’teannadh a chòir nan long:
Thilg e ’cheud urchuir ’na deann,
’S bho ’n bhogh’ airgid b’ eaglach srann.
Thorchuir, an tùs, ’fhiùbhaidh gharg
Muileidean is geal-choin luath;					90
Fad is leud a’ chaimp, ’na dhéidh,
Fhrois e ’n t-eug am measg an t-sluaigh.
Bu lìonmhor air lom a’ bhlàir
Teinntean soills’ a’ cnàmh nam marbh;
Naoi làithean, gun mhearachd gleòis					95
Sgap Apollo ’n dòrlach searbh.
Chomh-ghairm, air an deicheamh là,
Deadh-mhac Pheleus an làn-fheachd;
An dìol le Iuno bu truagh;
B’ is’ a ghluais an smuain ’na bheachd.				100
’Nuair thuinich air réidh an lòin
Comh-chruinneachadh mór nan cliar,
Dh’éirich air thoiseach an t-sluaigh
Aichioll uaibhreach nan ruag dian:—

A mhic Atreuis! (thuirt an sonn)					105
’S iomrallach ’san fhonn ’s ar toisg;
B’ fheàrr dol as le ’r fuighleach tràth,
Mu’n dèan plàigh is blàir ar cosg;
Fidrichear fàidhe gu grad,
Fear-aisling, no sagart geur:						110
’S e Dia bheir do’n aisling brìgh
’Thoirt rabhaidh ’s gach ni mar théid.
Mean-rannsuichear fàth gach beud,
C’um tha Fébus fo throm-fheirg,
’N do dhiùlt sibh an cliù bu chòir,					115
No ìobairt cheud bò air leirg?

[TD 6]

Dh’ìobradhmaid gobhair gun mheang,
’S na h-uain is reamhra ’sa’ chrò,
Na’n coisgeadh e ’shaighdean cràidh,
’S gach truagh-phlàigh ’thug bàs do’n t-slògh.			120

Sguir is shuidh e. Ceart ’na dhéidh,
Dh’éirich fear-fàisneachd nan ian,
Calchas ’g am b’ eòl sgoil nam fàth,
’S mar thigeadh gach dàn gu gnìomh.
B’ iùil e, ’n lorg fiosachd a Dhé,					125
Do chabhlach na Gréig thair tuinn;
B’ fhaicleach a bhriathran ’s bu chiùin;
’S so mar thùr e ’n gliocas cinn:—

Annsachd Ióbh, Aichill nam beum!
’N àill leat mi gun bhréig a luaidh,					130
C’um a dhìth-mhilltear ar suinn
Fo fheirg Fhébuis nan ruinn luath?
Innseam, ge duilich sud leam,
Saor-fhìrinn gun sgleò gun fhoill;
Ach naisg-sa gealladh do mhionn					135
Mo dhìdinn le d’làimh ’s le d’lainn.
Ma spreigeas mi ’n dàn tha ceart,
’S e m’ fhìor-bheachd gur cunnart cruaidh;
Lasaidh àrd-chorruich an rìgh,
’G a’ bheil smachd air mhìltean sluaigh.				140
Ma bhrosnuichear folachd rìgh,
Tha ’dìdinn an ìochdraich faoin;
Grathunn ged adhlaic e ’n fhearg,
’S mairg a chuireadh earbs’ a ’chaomh.
Altrumaidh e ’n gannlus buan,					145
’S nì dìoghailt ’san uair nach saoil:
Tuig-sa sud; ’s thoir t’fhacal fìor
Gun dearbh thu ’bhi ’d dhìon ri m’ thaobh.

Fhreagair Aichioll nan ruag còrr:—
Spreig na ’s eòil duit, spreig gun fhiamh;				150
’S bheiream trom-mhionnan gun bhréig,
Air a’ ghréin ud seachad siar,
Dia t’aoraidh o’m faigh thu ’ghnàth
Fios gach toisg tha ’n dàn do’n Ghréig!
’Fhad ’s is beò mis’ air do chùl,					155
’S a dhearcas mo shùil air feur,
Greugach cha’n iomair ort olc,

[TD 7]

Mith no math cha lot do chreubh,
Eadhon ceann-toisich nam feachd,
Ga mór an diugh smachd an tréin.					160

Ghlac misneach am fàidhe ciùin,
’S rinn soilleir gach cùis mar bha:—
Cha dearmal mu chliù an Dé
Cha dìth ìobairt cheud air bhlàr.
Tha ’n fhearg mu’n t-sagart gun fheall,				165
Fhuair bho Agamemnon beum,
’Inghean nach leigte fo sgaoil,
’S nach gabht’ an duais dhaor da réir.
Sin aobhar gach ciùrraidh bàis,
Rinn fad-thilgeach nam plàigh trom;					170
’S tuigibh nach lasaich a làmh
A’ càrnadh nan eug air fonn,
Mur pill sibh gu h-athair gaoil
Ainnir chaoin is meallach sùil,
Gu tìr féin, gun duais, gun òr,						175
’S ìobairt nan ceud bò air chùl.
Gnìomhaichibh an ni so tràth,
Ma’s roighneach leibh bàigh bhur Dé.
Stad an t-aosmhor glic ’na chainnt,
’S shuidh e sìos an reang nan treun.					180

Agamemnon dh’éirich grad,
Bhòchd, is dh’at, is reachd le feirg;
Ghoil an lionn-cuthaich m’ a sgairt,
’S bha ’dhà shùil ’nan lasair dheirg.
Air Calchas dhearc e gu gnùth,					185
’S bhrùchd e mach domblas geur:—
’Fhàidh nan tiormasg ’s nan olc,
’N d’thig a choidhch’ ach lochd bho d’bheul?
Le t’fhàisneachd mhalluicht’ a ghnàth,
’N éibhneas leat bhi ’cràdh do rìgh?					190
Deadh-bheairt am fiosachd no ’n gnìomh,
’S tu féin nach d’thug riamh gu crìch.
An diugh a’ tarruing sgleò bhreug
Air a’ Ghréig le d’ chnuasachd chlaoin,
Gur mise fàth gach truagh-chreuchd					195
A leag Fébus nan ruinn caol:
’Bhrìgh gun ghléidh mi òigh mo rùin,
Bho ’s anns’ i na cùnnradh òir;

[TD 8]

Fhuair i gu buileach mo spéis
Thair céilidh mo leapa phòsd’;					200
Cha ghéill i dh’ òg-mhnaoi mo chléibh,
An ùr-cheutaibh no ’n céill cinn,
An uaisle, no ’m mórdhachd bheus,
No ’n dealbh ghréis air éideadh grinn.
Reubar mi, gidheadh, bho m’ghaol,					205
’Chum gun traoghar fraoch an Dé;
Nì ’n coigleam aon lium ga cruaidh
A dhìdinn mo shluaigh bho bheud.
’Nis, bho ’s deòin leam, gu leas chàich,
Caoin-ulaidh nan gràdh ’thoirt uam,					210
Feuchar, an ionad na thréig,
Gun deasaich a’ Ghréig dhomh luach.
Ma fhuair càch a réir mar thoill,
An là roinn sibh creach nam buadh,
’N ceart gun tilgear mis’ air chùl,					215
Mar neach nach b’ fhiù cliù no duais?

Ghrad-fhreagair Aichioll gun mheang:—
A rìgh bhuirb an t-sanntais bhréin!
C’ àite ’n do thaisgeadh air chùl
An t-slaim tha do shùil ’na déidh?					220
Nach math t’fhios mar chaidh gun dàil,
Creach bhailtean is bhlàr a roinn?
Cuid mu’n goirt a shaoithrich càch,
B’ e ’n gnìomh nàr a h-ath-chur cruinn.
Ach géill-sa ’n òigh ùr do’n Dia;					225
’S ceithir filltean dìolar duais,
Ma chrìochnaicheas Ióbh ar rùn
’S gun tuit Tròidh ’na smùraich ruaidh.

’Aichill chliùitich! (os an rìgh)
Ga mór t’euchd-s’ an strìth nan lann,					230
Na saoil gun dèan caireachd bheòil
Mo dhearbh-chòir ’thoirt thair mo cheann.
’N e gun leiginn m’ òigh air triall,
’S tus’ an seilbh gach miann is àill,
C’um am fuilginn do d’ bhreith chlaoin,				235
M’ fhàgail falamh faoin thair chàch?
’Bhrìgh na cuis’ ud, ’fhearuibh fial!
Na biodh bhur ceud-thriath gun luach:
Tiomsaichibh, a measg nan cliar,

[TD 9]

’S faiceam gur làn-fhiach an duais.					240
Mur dèan sibh, le toil, mo riar,
Glacaidh mo làmh dìol dith féin,
Luach-saoithreach Ulisseis àigh,
No ’n t-earras aig Aiax treun:
Nì ’n seachnainn Aichioll nan ruag,					245
Ga mór uaill is neart an t-suinn:
Gheibh mi cuibhrinn àill air n-àill,
’S do fhraoch àrdain cha ghabh suim.
’Na am féin thig so gu crìch:
Taght’ an tràth-so birlinn luath,					250
’S grad-bhiodh còmhlan èasguidh cruinn
Gu ’seòladh thair thuinn a’ chuain.
Biadh ìobairt cheud damh air bòrd,
’S rìbhinn òg is àillidh gruaidh;
’S fear ceannsgalach glic faraon,					255
Chum a h-aiseag saor g’ a sluagh;
Deagh-mhac-Thid is Aiax treun,
Sar-Ulisses bho ’n réidh glòir,
No thus’ is milltiche fearg,
Aichill ghaisgeil mheamnaich, mhóir!				260
Tairgear làn-ìobairt nan ceud,
Gu fraoch an Dé ’thoirt gu ceann.—
Sheall mac Pheleuis nam fiar cholg,
Air an rìgh, ’s bu dorch a ghreann.

A thràill mhìothur! (os an treun)					265
Beag-nàir’ a’ t’éideadh mar chruaidh!
Co théid air ionnsuidh gu bràth,
Le t’òrdugh-s’, a bhlàr no ruaig?
’S dearbh nach iad Tròidhich nan lann
Fàth mo theachd-sa ’nall thair chuan;					270
Cha d’iomair iad riamh orm foill;
Cha mhò thog no thoill iad m’ fhuath,
Air bhuailtibh lìonmhor mo mhart,
Air làn-ghreighibh m’ each an gleann,
Air toradh mo dhailthean pailt					275
Riamh cha d’ rinn iad creach no call.
Bho ’n crìochaibh tha Phthïa cian,
Daingneach ag iadhadh mu ’fonn,
Creagan duatharach bheann àrd,
’S muir fharsuing is gàireach tonn.					280

[TD 10]

Mórdhachd do thighe-s’ a mhàin,
’S cùis do bhràthar, ’fhir gun sgoinn!
A ghluais sinn gu léir thair sàil:
’S beag an tràth-s’ ar taing ’ga chinn.
Thu ’nis’ a’ bagairt orm féin,						285
’Ann-rìgh mìomhail nam beus claon!
Le fòirneart gun reub thu bh’uam,
’N luach a rinn mi ’chnuasach daor.
Gad chaisgt’ ar làn-mhiann air Tròidh,
’S a leagadh ’na tòrr ’s an ùir						290
Dhuitse bhiodh tagha nan roinn,
’S dhòmhsa fuigleach air bheag diù.
Ga tric a chuir neart mo làmh,
Cudrom annraidh nam blàr goirt,
Dh’ aindeoin co choisinn le spàirn					295
Leatsa dh’agrar blàth gach toic.
Le munar gun toil gun mhiadh,
’S tric mo thriall-sa thun nan long
An déidh buan-chumasg nan strìth,
Mo chorp sgìth, is m’ inntinn trom.					300
A rìgh chealgaich a’ bheachd àird!
Tuig nach mi do thràill ni ’s mò:
Grad-thilleam gu m’ dhùthaich féin,
’S mo chabhlach am dhéidh fo sheòl.
’Bhrìgh gun dhòirt thu ormsa tàir					305
’S deachdair gun dèan t’àrdan gleus.—
Ghrad-fhreagair, ’s cha b’ ann le sìth,
Agamemnon rìgh nan treun:—

Teich, ’nuair chìtear; teich gun dàil,
Nì ’n griosam do bhàidh no t’fheum:					310
Tha laoich pailt os bàrr ri m’ chùl,
’S gheibh mi cliù bho Thì nan speur.
Thair gach triath thug iùil do shluagh,
’S tu féin a thoill m’ fhuath, ’s mo ghràin;
’S buan-shòlas le t’inntinn ghairg					315
Comh-strìth feirge, ’s earghlais bhlàr.
’Umpaidh ain-mèinnich! gabh beachd,
Bho Dhia tha do neart ’s do threòir:
Thoir dhachaidh t’fheachd ’n uair is àill,
’S triall le d’chabhlach àrd fo sheòl.					320
Maoidh air na ’s leat féin, ’s na saoil

[TD 11]

Gur diù leamsa fraoch gun bhrìgh:
Bagram ni eil’ ort, a bhàrr,
Òrdugh thig gun dàil gu crìch;
Air ghuth Fhébuis nan colg luath,					325
Géilleam bhuam Chriséïs chaoin;
Mo long féin bheir is’ thair sàil,
Mar ri còmhlan chàirdean gaoil.
Dèan-s’ ullamh an sin, ’fhir ghnùth!
Grad-ghlacam ’nad bhùth, gun sgàth,					330
T’ulaidh, t’annsachd, do dhaor-dhuais,
Òg-Bhriséïs nan gruaidh tlàth.
’N sin, dearbhar dhuit ciod mo neart,
’S làn-aithnghidh am feachd ’nan cridhe,
Gur baoghal ruims’ a bhi ’gleachd,					335
’S nach coimeas aon neach ’ga rìgh.

Sguir e: ’s chìt’ air Aichioll borb
Aileagail conghlais le feirg;
Bha ’n imcheist ’na chliabh ri spàirn,
An tàirngeadh e ’n lann gun mheirg,					340
Saighdeadh romh’n t-sluagh a dhuibh-leum,
’S an rìgh ’thoirt do’n eug gun dàil,
No ’n t-olc a mhùchadh ga searbh,
’S an fhearg a chur greis ’na tàmh.
’Nuair bha ’n comh-ghleachd so ’na chom,				345
’S a leith-rùisg e lann nan creuchd,
Ghrad-thuirling Minerbha ’nuas
Bho bhan-dia uachdraich nan speur,
(Aig meud a h-iomguinn, ’s a gaoil,
Do’n dà laoch bu ghairge glòir;)					350
Sheas i air chùl Aichill àigh,
’S ghlac ’na làimh a chuailein òir.
B’ eaglach faoidhleas a dhà shùl,
’Nuair thionnsguinn e ’m briathraibh luath:
A nighean Ióbh rìgh gach Dé						355
C’um do theachd-s’ o’n speur anuas?
’N ann a dh’fhaicinn nan gnìomh ceàrr
Rinn mac Atreuis nach seamh colg?
Cho cheart ’s a tha plosg am chom,
Thig airsan dìol trom ’na lorg.					360

Thuirt ban-dia nan gorm-shùil tlàth:—
M’ astar tha bho àird nan speur,

[TD 12]

’Chum ’s gun nochdainn duitse ’chòir,
’S gun sìoladh t’fhearg mhór gu céill.
Iùno leug-uilionnach àigh						365
A mhosgail o nèamh mo thriall,
Aig meud a h-iomguinn ’s a gaoil
Do dhà laoch nan comh-strìth dian.
Mar sin, thoir folachd gu ceann,
’S na tarruing do lann a truaill:					370
Ma ’s miann leat, cronuich gu geur
’Thaobh nam beud a bhrosnuich t’fhuath.
Theirim ruit, ’s thig e gu crìch;
Strìochdaidh an rìgh ’s a mheud mhór;
’Chum gun ath-cheannchar do chaomh,				375
’S teann nach càrn e maoin is òr.
A bhrìgh so, leig t’fhearg gu làr,
’S na diùlt géill do ràdh nan dia.

Fhreagair le mion-ghlòir an sonn:—
Ga trom trom an luchd tha ’m chliabh,				380
Dhuibhs’, ’àrd-chumhachdan nan speur.
’S dual o dhaoinibh géill ’s gach ni:
’N drong a choimhdeas reachd nan dia,
Leanaidh sealbh an gnìomh gu crìch.

’N sin gu h-ùmhail ghlac an sonn,					385
’N dorn-chur airgid ’na throm-làimh;
Thill e rìsd a steach ’na truaill
Fad-lann chosgruidh chruaidh nam blàr.
Ghrad-imich Pallas ’na leum,
Romh ’n chian-speur gu lùchairt Ióbh,				390
Ràinig sreith shoillse nan dia,
’S shuidh i sìos an àird a glòir.
Gidheadh, cha robh ’n t-Aichioll borb
Aig sìothaimh o stoirm a chléibh;
Air mac Atreuis sheall e garg						395
’S leig srian ris an earghlais ghéir.

A dhall-mhisgeir nam mi-bheus!
A chridhe ’n fhéidh, ’s a ghnùis a’ choin!
Ciod an ionnsuidh no ’n gnìomh blàir
’S na dhiong thus’ air nàmhaid cron?					400
Dhuitse ’s comh-eaglach ’s an t-eug,
Cumasg thréin-fhear nam beum luath!
B’ annsa ’bhi ’spùilleadh air t’fheachd,

[TD 13]

Mur leum leat am bog ’s an cruaidh.
Uadh-bheist ancaitheach gun iochd!					405
Rìgh air neo-dhaoine gun toirt!
Na’n dearbhadh iad purp no beachd,
’Chaoidh cha’n imreadh tu ’n t-ath-lochd.
Briathran buan sin, ’s briathran buan,
Air a’ cholbh so fhuair mi ’m làimh					410
O’n dh’fhàg e leachdainn an t-sléibh,
Nach cinn roimhe geug no blàth,
Riamh o’n sgath an ealtainn bheur
Na meanglain bu cheutach bàrr
’S a dheilbh i ’n suaicheantas còrr					415
’Chum ’bhi ’n dòrn nam breitheamh àigh,
Gun leanadh iad ceart is còir,
Mar a dh’òrduich rìgh nan speur:
’S mionn i ’g an cudromach suim
’S cha snaoidhear i ’chaoidh le bréig.					420
’S goirt a dh’aithngheas sìol na Gréig
Ionntrain Aichill nan tréin-ghnìomh,
Thus’ a’ trom-acain an creuchd,
Gun tairbhe gun euchd ’nad dhìon.
Hector suain-mharbhtach nan ruag					425
A’ càrnadh chruach air an raon;
’S do chridhe-s’ air bhioraibh, mu’n streup
A leag tàir air do cheud-laoch.

Labhair e; ’s ghrad-thilg air làr
Slatag àluinn nan reul òir:						430
Shuidh e féin; ’s mu ’choinnibh thall
B’ ogluidh greann mhic Atreuis mhóir.

Dh’éirich Nestor gu mall mìn,
Teangair Philois, bu bhinn glòir,
’S tlàithe shiubhladh reachd o ’bheul,					435
No ’mhil ùr bho chéir an lòin.
Chaidh thairis dà linn do’n eug
A b’ éibhneach fo ’rìoghachd ghaoil:
’N aimsir ’aosa, bha ’n treas glùn,
’G an stiùireadh le ’chrionntachd chaoin.				440
Thuirt an cainntear bu mhór brìgh,
Gliocas ’na cheann, sìth ’na rùn:—
Mo shian duilich ’s mo chreach léir!
Chaill a’ Ghréig a meas ’s a cliù,

[TD 14]

’S éibhneas le h-àrd-rìgh na Tròidh’,					445
’S còrr an sòlas dha mhór-shluagh,
Sibhs’ a bhi ’gleachd an strìth cheàrr,
Mu ni ’s feàrr a chleith no luaidh.
Sibhs’ a th’ air thoiseach nan Greug,
An rian cinn, ’s an treuntas laoch!					450
Ach éisdibh riumsa le céill,
’S dìolaibh a modh féin do’n aois.
An am m’ òige, ’s lìonmhor sonn,
A thaobh rium mar chompach beòil.
An samhuilt cha’n fhaic mi ’chaoidh,					455
’S dh’éisdeadh iad le suim ri m’ ghlòir.
’Chaoidh cha’n fhaic, ’s cha’n fhaca riamh
Na dh’fheuchadh ri Drias treun,
Ceneus is Ecsadius còrr,
’S deagh-Phirithous nam mór-ghleus,					460
Theseus a fhuair cliù gach blàir,
’S Poliphémus àigh mar dhia;
Thair gach sluagh a ghluais air raon
Fhuair na laoich ud bàrr an gnìomh.
Bu bhuan an còmhrag, ’s bu shearbh,					465
Ri fiadh-bhéistean garg nam beann
Urraisgean ceigneach ’gan sealg,
Fuil ’na taosguibh dearg ’s gach gleann.
Ghabh iad sud dhiom spéis ge b’ òg,
An lorg rian mo chòmraidh cinn,					470
Geur-thart orm mu bhiùthas laoich
’S mo throm-ghaol air ghaisge ghrinn.
Nior chinnich air uachdar fuinn
Na dhiongadh na suinn am blàr;
Ach treòruich mis’ iad le m’ bheul,					475
’S dhìol iad géill do reachd mo dhàin.
Ma dh’éisd seann-laoich gliocas òig
Éisdibh-s’ a’ ghlòir thig bho m’ aois;
Glacar leibh comhairle ’s ciall
’S grad-bhiodh folachd fhiar fo sgaoil.				480
Ga mór thus’, a cheannaird fhéil!
Òg-nion féin na reub o’n t-sonn,
Na bhuilich a’ Ghréig maraon,
Luach a shaoithreach, ’s a chreuchd trom.
Strìochd thus’ a mhic Pheleuis àigh,					485

[TD 15]

’S na connsuich cho dàn ri d’ rìgh:
’S àrd an rìgh os cionn gach sluaigh,
’S bheir Dia féin do buaidh is brìgh.
’S leatsa ceud-urram nan lann,
Mac na ban-dé, ’s ni gun chleith;					490
’S leis-san mórdhachd is ceud-iùil,
Neart nan slògh gun lùb dha bhreith.
Traogh-s’, a dheadh-mhic Atreuis, t’fhearg;
’S teanchdar leams’ an t-Aichioll mór:
’S cruaidh ma théid Aichioll g’ar dìth,				495
Ar sgiath-dhìon an strìth nan leòn.

A shaoi aosmhoir! (thuird an triath)
’S mór do chiall, ’s is binn do ghlòir:
Ach tha ’n sonn ud eangbhaidh àrd,
Os cionn chàich mur bi, cha bheò.					500
’S àill leis làmh-thoisich gach neach,
Gach aon do m’ fheachd ’thoirt fo ’smàig!
Marcachd thair gach dream mar rìgh!
Ni nach strìochdainn gu m’ uair bhàis.
Ciod ma bhuilich Tì nan speur,					505
Neart cuirp air an streupaid arm,
C’um an cleachdadh e ’n droch bheul
Le ’theumanna béisteil borb?

Fhreagair Aichioll le grad-chainnt:—
Bu mhi ’n òinid fhann gun sùgh					510
Na’n géillinn duitse ’s gach ni,
’Ann-rìgh spìdeil is meanmh cliù.
Eaglaich le d’ bhagradh gach tràill
Dha ’n gnàth ’bhi ’ball-chrith fo d’ smachd;
Na smaoinich a chaoidh nan caoidh					515
Gur mise bheir suim do d’ reachd.
Briathar eile, ’s taisg e ’d chom;
Buin leat òigh-nion nan trom-chiabh;
Faiceadh a’ Ghréig m’ éiginn chruaidh,
’S mo dhaor-dhuais ’ga reubadh dhiom.				520
Mathaim, a cheud uair do lochd;
Ach togaim bho thoisg gun fheum;
Nì ’n éirgheam le feachd gu bràth,
’S nì ’n rùisg lann mu mhnaoi fo’n ghréin.
’S tuig-sa, ma ghlacas tu ’chridhe					525
’Teachd a rìsd orm ceàrr gu m’ ghuin

[TD 16]

Air chinnt, bidh mo throm-shleagh gharbh
’Na caoir-smùidrich dearg le t’fhuil.

An cath beòil mar so chomh-dhùin,
’S dhealaich le greann-mhùig na laoich,				530
Aig cabhlach na Gréig air tràigh,
Chaidh a’ choinneamh làn fo sgaoil,
An t-Aichioll, ’s Patroclus gràidh
Mar ri ’n càirdean ghluais gu trom,
Gun roinn féin a mach bho ’n chùirt					535
Far ’m bu lìonmhor bùth is long.

Thug mac Atreuis impidh ghrad,
’S bha ’bhirlinn luath ghasd’ air sàil,
Fichead còmhlan, ìobairt cheud,
’S òg-Chriséïs nan gruaidh tlàth.					540
Dh’fhalbh Ulisses mar cheann iùil,
Leis an òigh a b’ ùire snuadh;
Thog iad; ’s bu shiùbhlach an triall.
Romh ghorm dhailthean cian a’ chuain.

’N sin dh’àithn e ’n onoir an Dé,					545
Gun nighte gu léir na suinn;
Ghrad-ionnluid an slògh mar dh’iarr,
’S thilg iad an sal ciarr ’s an tuinn.
Mharbh iad ìobairt nan làn-cheud
Ceart ri beul a’ ghrinnil mhóir;					550
’S air altraichibh Dé nan calg,
Loisg iad buic is tairbh gun ghò;
Toit chùbhraidh ’na cearclaibh bàn
Chìt’ a’ snìomh gu h-àird nan speur:
B’ amhuil so shaoithrich am feachd,					555
Ach bha ’n rìgh, ’s a bheachd air beud.
Euribat, ’s Talthibius caoin
Sheas ri ’thaobh gu gairm ’s gu feum:
Orra sud, mu’n Aichioll mhór,
Spàrr e ’n t-òrdugh le colg geur:—					560

As oirbh gu mac Pheleuis gnùth,
’S gun glac sibh ’na bhùth air làimh
’N aon-nion ùr a fhuair a spéis
Òg-Bhriséïs nan gruaidh àigh.
Mu’r géill e ’n ulaidh le tlachd,					565
Thig mis’ agus m’ fheachd ’na dhàil,
Grad-théid a mheud-mhór fo chìs

[TD 17]

’S ni e strìochdadh àill ar n-àill.

Spreig an rìgh gu smachdail garg;
Dh’imich na maoir, ’s iad balbh trom					570
Roimh ’n oitir ghaineamh-ghil réidh,
Aig cuan beuchdach nan gorm-thonn.
Ràineas Mirmidich neo-mhall,
’Nam puball, ’s ’nan cabhlach dlùth,
’S bhuail gu h-ionad còmhnuidh ’n t-suinn,				575
Faisg ri ’luing, a steach ’na bhùth.
Fhuaradar ’na shuidh’ an treun;
Leis-san cha b’ éibhinn an toisg;
Sheas iad le geilt greis bho ’làimh,
’S chum an nàir iad fo chian-thosd.					580
Dh’aithnich e, ’s labhair gu caoin:—
A theachdairean dhaoine ’s dhia!
Tì bhur beath’ agus ceud fàilt!
Druidibh rium le bàigh gun fhiamh.
Thàinig sibh mar dh’iarr bhur rìgh,					585
Ribhse chan ’eil m’ fhearg no m’ fhuath:
Éirich, a Phatrocluis ghràidh,
Thoir dhoibh leug is àillidh snuagh;
Do bhùth Agamemnoin ghairg
Stiùradh an luchd gairm mo ghaol:					590
Ach togadh iad fianuis fhìor
Dh’fhios nan dia ’s a’ chinne-daond’;
’S innseadh iad an tùs mo bhrìgh
Do’n ann-rìgh a chaill gach beus;
Dh’fhaoidte nach fad as an uair,					595
’S am faight’ air mo chruaidh-sa feum.
Froisear a’ Ghréig uil’ air tràigh,
Fuil dhearg bhàrcach as gach com;
Mise cha ghluais lann no làmh
’Ga dìdinn bho ’n àmhghar throm:					600
Ceann air bhoil-chuthaich gu sgrios,
Gun smaoin cid e thig no bha!
’Nuair bhios a’ Ghréig tur ’na draip,
Dearbhaidh e gur ceart mo dhàn.

Ghéill Patroclus do’n ghuth ghaoil,					605
’S thug e ’n ionghainn chaoin air lom,
Ghlac na fir ghairm i air làimh,
’S phill dachaidh roimh thràigh nan long.

[TD 18]

Dh’fhalbh is’ anntoileach gun mhùirn,
’S bu, tric, tric a sùil ’na déidh,					610
Aichioll trom-ghointe le cràdh
Fad bho chàch, ’s e ’sileadh dheur.
Aig taobh cuain choirein nan gleann,
A bheachd air an aidhbheis dhuinn
Ghrìos e ’mhàthair gu teann teann,					615
’S e ’sineadh a làmh thair tuinn:—

Bho is fìor e, ’mhàthair mo rùin
Gur geàrr m’ ùine measg nam beò,
’S tìm mi ’mhealtuinn mo chliù féin,
Mar gheall rìgh nan spear bho thòs.					620
An torunnach thréig mo chùis,
Mi nise gun chliù gun bhuaidh:
Agamemnon thilg orm tàir,
’S ghlac e le làimh àird mo dhuais.

Labhair e, ’s na deòir bho ’shùil:					625
Chual’ a’ bhan-dia ’n ùrnuigh chruaidh,
’S i ’suidhe ’s an doimhne shìos,
Lamh ri seann-rìgh ciar a’ chuain.
Bho ìochdar a’ ghrinneil ghlais,
Dh’éirich i nìos mar bhad ceò;					630
Shuidh i mu choinneamh an tréin,
’S e ’sileadh nan deur le bròn.
Shlìob i ’dheas-làmh, ’s ghairm gu tlàth:—
Ciod e, ’mhic! an cràdh tha ’d chlaoidh?
Ni na ceil, ach spreig gu dàn						635
’S gun comh-fhuilginn fàth do chaoidh.

Fhreagair Aichioll nan ruag dlùth,
’S e ’g osnaich bho ghrunnd a chléibh:—
Ciod an stàth ’bhi ’g aithris bheòil,
Dhuitse ’g am mean-eòl mo sgeul?					640
Gu dùn Thebé thog sinn òirnn,
Dún Eëition bu mhór àgh;
Leag sinn e ’san ùir ’na thòrr,
’S dh’iomain creach gu leòir gu sàil.
Chaidh an toic buileach a roinn;					645
Mheal gach aon mar thoill e duais;
Thagh sinn do mhac Atreuis fhéin
Òg-Chriséïs bu dearg gruaidh.
Sagart Fhébuis, Chrises liath,

[TD 19]

Thriall gu cabhlach nan long luath					650
’S gum fuasgladh e ’nionag ghràidh
Bho Ghreugaich nam màilleach cruaidh.
Le duais nan iomadaidh seud,
’S crùn ceutach an Dé ’na làimh,
Dh’asluich e ’n deadh-ghean gu fòill,					655
’S shìn e ’n t-slat a b’ òr-bhuidh sgèimh.
Ghrìosadh leis thar chàch gu léir
An dà rìgh d’an géill na slòigh:
Thog iadsan iolach maraon,
Gun d’aithris an t-aosd’ a chòir.					660
Dh’òrduich gun dìolta ’san uair
Gach urram bu dual don aois,
Gun sealbhaicht’ an luigheachd chòrr,
’S gun grad-leigt’ an òigh fo sgaoil.
Ach gidheadh, cha d’impich cridhe					665
Agamemnoin rìgh nan sonn;
Dh’fhògair e ’n seanair o ’ghnùis
Gu neo-chiùin, le bagradh trom.
Phill esan dachaidh fo ghruaim
’Ùrnuigh cruaidh, ’s e ’sileadh dheur;				670
Chual’ Apollo ’n acain bhròin,
Oir bu mhór do’n aosd’ a spéis.
Thilg e fras mhillidh mu’n Ghréig,
Muin air mhuin gun d’eug an sluagh;
’Nan siubhal, a’ sgrios romh ’n champ,				675
Chluinnte srannraich nan calg luath.
Shoillsich fàidhe, le tùr cinn,
Folachd an fhad-thilgich luinn;
Dh’iarr mise gun diongta lium,
Caomh Apollo ’thionndadh ruinn.					680
Ghabh mac Atreuis fearg is fraoch
Dh’éirich e ’s baoghal ’na mhiann,
Bhagair ormsa gu neo-chaomh,
’S ceart mar mhnaoi chuir grad an gnìomh,
Dh’orduich e còmhlan thair chuan,					685
’S nighean Chriseis gu ’sluagh féin
Mar ri tiodhlac nach beag luach,
’Chum gun traoighte gruaim an Dé.
Reub e bhuamsa mo dhuais dhaor
Òg-Bhriséïs is caoin sùil;						690

[TD 20]

Air sliochd nan Greug bhuail e spìd
’S gach beus rìoghail thilg for cùl.
Fòir thus’ orm a mhàthair chiùin!
Ruig Olimpus cùirt nan dia;
Aisig gu cuimhn’ Ióbh gach stàth					695
’San d’fheuch e do ràdh ’s do ghnìomh.
An lùchairt m’athar ’s mi òg,
’S tric a dh’éisdinn ri d’mhór uaill,
Mar chathaich thu ’n cùis an Dé
Dh’ogluichear an speur le ’ghruaim.					700
Dhìon thus’ e ’s an éiginn chruaidh,
’Nuair ghluais ceannaird sluagh nan nèamh,
’S a ghlac iad na geimhlean prais,
Los a chuibhreach le grad-thàir.
Dh’éirich àrd-bhannrigh nan dia,					705
Is iompaire liath a’ chuain,
’S Pallais neartmhor nan cath searbh;
An glòir-mhiann ag earbs’ a buaidh.
’N sin ghairm thus’ Aegaeon garg,
Mór-Bhriareus ’ainm ’san speur;					710
Nochdadh le chòig fichead làmh,
Fomhair iairnidh nach tlàth mèinn!
Dh’oilltich na nèamhan air fad,
Roimh ’thriall ’s e ’spalpadh a bhonn!
Bu treis e no ’n Dia bith-bhuan					715
A luaisgeas an talamh trom.
Shuidh an fuathach làimh ri Ióbh
An uil-uaill a mhórdhachd àigh:
Chrith-ùmhlaich comh-bhann nan dia,
’S thuit na geimhlean sìos gu làr.					720
Thoir so ’na chuimhne gun sgàth;
Sleuchd air bheulaobh an àird-rìgh;
Do dhà ghaoirdein glais mu ’ghlùn,
’S dèan grìosad le dùrachd cridhe,
Gun còmhnuigh e ’n Tròidh ’s a sluagh,				725
’Chum ’s gun ruaig iad feachd nan Greug,
’S an gainntir nan long air tràigh
Gun càrnar an raon le h-eug.
Blaisidh an t-iomlan na ’s leòir
Do shòlas an ceannaird bhaoth;					730
’S chì esan dosguinn nam beus

[TD 21]

A thilg spìd air a’ cheud laoch.

Fhreagair Thetis a h-òg gaoil,
(’S na deòir nèamhaidh thaom le ’gruaidh):—
C’um a rug ’s a thog mi, ’n tùs,					735
Mo shàr-mhac gu diùbhail chruaidh?
’S truagh nach tàmh dhuit ’nad luing féin,
Mu d’chabhlach, gun deur gun phràmh,
Seach t’ùine tha geàrr mar réis
’Bhi cho lom-làn bheud is chràdh!					740
Thair gach neach tha ’g imeachd feòir
Dhuitse dh’orduicheadh mór-theinn;
Mo chreach léir, nach b’ eug do dhàn
’Nuair thàinig thu slàn a broinn!
Mar dh’iarr thu, ruigeam gu luath					745
Àrd-Olimpus nan cruach sneachd
Gu Dia nan dearg-bheithir luath,
Dh’fheuchainn am beil truas ’na bheachd.
Altrum-sa folachd ad chom
Aig taobh nan dlùth-long air tràigh,					750
Fada thall air leith o’n Ghréig;
’S na measgnaich an euchd a’ bhlàir.
Tha Ióbh air imeachd gu féill;
Mar ris thriall na dée bhith-bhuan,
’Nunn gu tìr nan Ethiop gràidh					755
Aig cian-chrìochaibh blàth a’ chuain;
Gabhaidh iad furan gun phléid,
Measg nan treubh ’ga nach spéis giamh;
Trì cheithir soluis ’na dhéidh
Pillidh do’n speur sreud nan dia.					760
Théideam-sa ’n sin gu teach Ióbh
Gorm-lùchairt nan còmhnard prais;
Glacaidh mi ’dhà ghlùn gu fòill
’S cha’n eagal nach fòir air m’ airc.

Dh’fhalbh is dh’fhàg i ’mac fo leòn					765
Dubh-fheargach mu’n òg-mhnaoi chaoin
Mar reub luchd na spòrs a làimh
A dhuais bhlàir le h-ainneart chlaoin.

’N sin ràinig Ulisses thall
Tìr Chrisa mu’n iadh an tonn,						770
Fo ’chùram air bhòrd ’san luing
Ìobairt uigheil nan damh trom.

[TD 22]

Aig teachd do’n chamus a dh’iarr
’S a’ pholl dhomhain fhiathmhor mhìn
Leag is phaisg iad na glas-shiùil					775
Gu sòmhail ’san fhiùraich ghrinn.
Shaor iad ’na stochd féin an crann,
’Ga fhuaigheal gu teann le buill;
’S dh’ iomair iad i steach ’na deann,
Le neart ràmh bu dealbhach luinn.					780
Thilg iad gach acair air tràigh,
’S na ciar-chàbuill shnuim air dòigh;
Leum an sin gu tìr na laoich,
’S thriall ri taobh an onfhaidh mhóir.
Thàinig a mach ìobairt cheud						785
Gu Fébus nan ruinn-bhior luath;
’S ghluais as a’ bhirlinn ’nan déidh
Chriséïs bu cheutach snuagh.
Dh’fhalbh Ulisses ’s an leug ùr
Suas gu teampull cùbhraidh ’n Dé					790
’Chum a toirt gu h-athair gràidh,
’S nochd e dha gun dàil a sgeul:—

Ceud fàilt air an t-sagart naomh!
Thàinig mi ’n taobh so bho m’ rìgh
Gu t’ionghuinn ’thoirt saor do d’làimh,				795
’S gun naisg Fèbus bàidh is sìth.
Feuch ìobairt nan ceud air tràigh,
Tairgear leats air sgàth nan Greug,
Chum gun d’théid casg air a’ phlàigh,
Bha ’n trom-osnach cràdh nan eug.					800

N’ sin liubhair e ’n ògbhean ghaoil;
Leum an t-aosda, ’s ghlais mu ’com:
Dh’iarr e ’n ìobairt cheud gun dàil
A leanailt o thràigh thair fonn.
Aig mór-altair Fhébuis àigh						805
’S an teampull a b’ àillidh glòir,
Le làmhan nighte gun mheang
Thairg iad an sìol saillt’ an tòs.
Dh’ùrnuigh Chrìses le guth àrd,
’S e ’togail a làmh os cinn:—						810

Éisd-sa rium a Dhé nan calg
Dha ’n arm am bogh’ airgid grinn!
A Thì dh’ an dìol Cilla géill

[TD 23]

’S Tenedos is ceutach bàrr,
Tha ’dìdinn Chrisa fo d’ sgéith					815
’S i ’sior-éibhneas ri d’ chaoin-bhlàths!
Ma dheònuich thu m’achain riamh
Gu fòir orm ’san diachainn chruaidh,
’S ma bhuail thu sgrios air a’ Ghréig
Le galar nan léireadh truagh:						820
Éisd m’ ùrnuigh gu gràsmhor caoin,
’S thoir deòin shaor do mhiann mo chridhe!
Cuir grad-chosg air plàigh nan deur
’S tionndaidh ris a’ Ghréig an sìth.

B’ i sud ùrnuigh ’n t-seanar léith;					825
Chuala Fébus, ’s dh’éisd gun ghruaim:
’Nuair ghuidh iad, ’s a thilg ’na dheann
An sìol saillt’ air ceann a bhuair:
Le ’n aghaidhnean ris an speur,
Leig iad an fhuil, reub is dh’fheann;					830
Sgath iad gach sliasaid bho’n chreubh
’S shuain umpa dà bhréid do’n t-saill:
Chàrnadh orra sud gu pailt
Gach mír mar bu taitneach sògh,
Loisg an t-aosd’ iad, ’s mu’n fhiodh ghlas				835
Thaom e ’m fìon bu daite cròic.
Bha òg-fhleasgaich dlùth ri gleus
Le cóigmheuraich gheur ’nan dòrn:
’Nuair chnàmhadh an sleisnean as,
Do’n mhaoth-ghrealach bhlais na slòigh.				840
Gheàrr iad an t-iarmad gu meanmh;
Shìn mu sliosaibh nan dealg réidh;
’S ri teinntibh an turlaich mhóir
Le deas-sheòltachd bhruich is ghréidh.
Sgaoil iad na bùird tharbach fhial,					845
’Nuair thug iad an gnìomh gu crìch;
Shuidh an comunn cruinn gu biadh,
’S fhuair gach neach mar mhiann a chridhe.
’Nuair chaisgeadh an t-ocras geur,
’S a dh’ion-fhuadaich iad feum lòin,					850
Bhuail na fleasgaich ealamh ùr
Air crùnadh an fhìon’ gu pòit.
Riaruich iad bho dheas gu clì
An deoch bhrìoghmhor ’s na geal-chuirn:

[TD 24]

Fad an la bha ’n sluagh gu léir					855
Do neart Fhébuis a’ seinn cliù.
Aon-ghuthach thog iad na fuinn,
’S an laoidh bhinn a b’ allail glòir:
Bu shòlas do chluais an Dé
’Bhi ’g éisdeachd ri téis an ceòil.					860
’N sin, theirinn do’n fhairg’ a’ ghrian,
’S an dall-oidhche dh’iadh mu’n raon:
Aig beul na tuinn’ air an tràigh
Làimh ri ’m birlinn thàmh na laoich.
’Nuair a sgaoil a’ mhaduinn òg					865
A ròsan feadh chùirt nan nial,
Dh’éirich sliochd nan Greug a ’n suain,
’S ghrad-dheasaich thair chuan gu triall.
Leig am fad-thilgeach ’nan déidh
An srann-fhafan eutrom ùr;						870
Thog iad an crann bìdhearg réidh
’S shìn iad ris geal-bhréid an t-siùil.
Le h-anail soirbhis ri ’n cùl
Bha brù air a’ chainbheis chruim,
Ise ’mìn-phronnadh nam bàrc,					875
Chluinnte crònan àrd mu ’druim.
Bu luath a siubhal ’s bu chian
Thar raointean liathghorm nan stuadh,
Gu ath-ghabhail am puirt féin
Fo champ Ghreugach nan arm cruaidh.				880
’Nuair ràinig an fhiùrach tìr
Thairngeadh i ’na sgrìb gu fonn,
’S chuir iad mór-sailthean fo ’taobh;
’S sgaoil iad feadh nam bùth ’s nan long.

Aig taobh a’ chabhlaich fo ghruaim					885
Shuidh mac Pheleuis nan ruag cràidh,
Fearg mhillteach air goil ’na chliabh
Gun fhaidhneachd air gnìomh a’ bhlàir,
Gun suim air coinnimh nan slògh
Thogas an glic gu mór-uaill:						890
Fuil is dìoghailt, sgrios is àr,
Ri stoirm bhàis ’na aigneadh cruaidh.

’Nis, bha ’n darna madainn deug
Ag éiridh gu driùchdach nuadh:
Ióbh uile-neartmhor is na Dée						895

[TD 25]

Dh’fhalbh o’n fhéill aig taobh a’ chuain.
’Nan sreith soillse suas gu nèamh
Dh’ath-phill iad, ’s e féin air thùs:
Ach nì ’n leigeadh Thetis thlàth
Fàithntean a mic ghràidh air cùl.					900
Bha ’h-éiridh gu moch o’n sluaigh
Mar mheall cuairteach do’n ghorm-cheò.
Ràinig i iarmailt nan speur
Gu lùchuirt gheal-reulaich Ióbh.
Chìt’ am mór-thorunnach àigh					905
Cian bho chàch an àird a ghlòir
Air mullach Olimpuis fhuair
Dh’fhalchas a’ cheud cruach ’sna neòil.
Shleuchd ise ri ’bheulaobh dlùth;
Ghabh i ’ghlùinean ’na bois clì,					910
Shlìob i ’fheusag le ’deas-làimh,
’S gheur-asluich i gràs an rìgh.

Athair chaoimh! ma dhearbh thu m’fheum,
’San fheachd nèamhaidh ’m beul no ’n gnìomh,
Iarram aon-achain gu fòill;						915
Éisd le bàidh, ’s thoir deòin do m’mhiann.
Thoir alladh do m’ mhac dh’an dual
Annradh truaighe, ’s ùine ghearr:
’S eòl duit mar ghlac rìgh a shluaigh
A dhaor-dhuais le h-ainneart ceàrr.					920
Dìoghail-s’ e, ’Dhé ghlic bhith-bhuain!
Éireadh le Tròidh buaidh ’san strìth,
’Chum ’s gun d’thig urram bho ’n Ghréig
Dh’fhios an tréin a fhuair an spìd.

Freagradh cha d’thug Ióbh dh’a riar					925
Ach shuidh cian ’na thosd fo ghruaim:
Ghlais Thetis gu teann mu ’ghlùn
’S spàrr i ’cuis le h-ùrnuigh chruaidh.
’Athair na cruitheachd! dèan fòir;
’S mur deònuich thu, diùlt gun fhiamh:				930
Taisbein domh fìrinn mo chràidh
Gur mi ’s tàire measg nan dia.

Fhreagair trìath nan duibh-neul dlùth,
’S e ’g osnuich bho ghrunnd a chléibh:—
C’um am biodh angnìomh ad rùn					935
A dhùisgeadh dhomh brionglaid gheur?

[TD 26]

Bhiodh Iuno ’na lasraich dheirg,
’S bhrùchdadh orm sruth garg a beòil,
I ’casaid feadh nèamh gu buan
Mu m’ leth-phairt féin ri sluagh Thròidh.				940
Bi-sa ’falbh ’s dèan faicill chòrr,
Mu’s gabh Iuno mórdhach beachd:
Leamsa biodh gach ni tha d’ réir
’Thoirt ’nan òrdugh féin gu teach.
Los gun creid thu ’n rùn tha ’m chuim,				945
Naisgeam le crathadh mo chinn,
Daingneachadh cudromach teann,
Dh’ an toir nèamh gu h-iomlan suim;
Suim nach d’fhuair comharradh riamh,
Sainis nach d’théid fiar le feall;					950
’San dòigh so ceanglam a’ mhionn,
Dòigh a bheir gu crìch na gheall.

Thuirt iompair’ an toruinn chruaidh,
’S thug caismeachd gun d’fhuair mar dh’iarr,
A theann-nasgadh nam bóid trom					955
A dhubh-mhailghean chrom e siar:
Tiugh-fhalt cùbhraidh bhith-bhuain
Dh’iomluasgadh a nunn ’s a nall
Timchioll ghuaillibh àigh an Dé;
’S chlisg an speur bho ceann gu ceann.				960

Còmhradh na deise chomh-dhùin:
Leum Thetis gu grunnd a’ chuain
Fàrr Olimpuis nan cruach sneachd,
’S dh’imich Ióbh gu ’aitreabh buan.
Gu grad, as an cathraichibh òir					965
Roimh theachd mórdhaich Dé nan dia,
Dh’éirich àrd-mhaithean nan speur,
’S rinn sleuchdadh gu léir le fiamh.
Shuidh esan ’na chathair àigh:
Ach Iuno bha ’n àird a fraoich,					970
Dh’aithnich i comhairl’ a chuim,
’S co bha ’deilbh nan luim ri ’thaobh;
Thetis chos-airgiodach dhonn
Inghean seanar nan tonn gorm:
’N sin, thionnsguinn Iuno gu geur					975
A’ ghlòir tharsuinn bheurra bhorb:—

Co i sud, a chinn nan gò!

[TD 27]

Ris na dheilbh thu ’n còmhradh cùil?
’S cleachdadh sìorruidh dhuit ’s gach beairt
Mis’ a bhi ’n taobh mach do d’ rùn.					980
Gach leith-bhreith fholuich dh’an dèan,
’S neul dìomhair iad orms’ a chaoidh;
Aon neach dh’am fiosrach do bheachd,
Cha’n fhiù Iuno feairt no suim.

’Iuno! tha do chnuasachd faoin;					985
(’S e thuirt athair dhaoin’ is dhia);
Tigh-tasgaidh dìomhair mo rùn
Cha sgrùd thu ’s cha chaoidh nan cian.
Ma ’s ni tha cuimte ri d’ chéill,
’S gur feumail duit fios ’sa’ chùis,					990
Thair gach bàsmhor, ’s gach bith-bhuan,
Ruit féin théid a luaidh air thùs.
Ma ’s comhairl’ i thaisgear leam
Fo ghlasaibh an grunnd mo chléibh,
’Bhi ’mean-fhorfhais a brìgh,						995
Dhuitse ’s dhoibh-san ’s ni gun fheum.

Làn-sheall i air rìgh nan dia
Le ’dà mheallshuil chiataich ghuirm,
’S fhreagair: C’um do bhriathran cruaidh,
’Mhic Sathurn’ an uabhair bhuirb?					1000
Co tha ’gad ghrabadh ’s na ’s àill,
’Gad chuibhreach an ràth nan gnìomh?
Dh’fhaotuinn maoin-eòluis mu d’ rùn,
’S beag mo chùirt-sa ’s bu bheag riamh.
Ach mu’n Ghréig tha m’ eagal mór:					1005
Cha tuigeam leith-chòmhradh cinn
Eadar rìgh nam beithir dearg,
’S ban-dia nan cos airgid grinn.
Sheas ri d’ thaobh ’sa’ mhadainn mhoich
Nighean riaghlair nan tonn glas;					1010
Ghlac i do dhà ghlùn ’na bois,
’S barail leam nach b’ fhaoin a’ ghreis.
’S teann nach d’ fhuair i dh’a mac gnùth
Gealladh air àrd-chliù ’s air buaidh:
Cha’n ag nach robh ’n crathadh cinn					1015
’Toirt binn air mo mhìltibh sluaigh.

Thuirt fear-teanail nan neul luath,
(Confhadh ruimleach ’na ghruaidh àigh):—

[TD 28]

A bhan-sgrùdair nan lùb fiar,
’S mean-chriathradh do bheus gu bràth.				1020
Fidrich is cladhaich mar chì,
’Chaoidh cha d’ thig do mhiann gu buil;
Càrnaidh tu m’fhearg-s’ air do cheann,
’S aithnghidh tu gur h-ann gu d’ ghuin.
Gheall mi ni, cha cheileam ort;					1025
’S ma gheall mi, bheiream gu teach;
’Bhrigh na cùis’ ud, na tog lochd;
Suidh ad thosd, ’s thoir géill do m’ reachd.
Ma leumas mis ort ’s gun leum,
Le m’ throm-làimh is euchdach gnìomh				1030
Ged éireadh uil-fheachd nan speur
’S meanmh an gleus ’san streup gu d’ dhìon.

Dh’ogluich Iuno ’s shuidh fo oillt,
Chaidh mór-chuis a cuim gu draip;
Mìghean ghabh talladh nam buadh,					1035
’S sgaoil a’ ghruaim feadh nèamh air fad.

Dh’éirich Bhulcan nan cèird còrr
’S dh’aisig sìth le glòir neo-bhaoth;
B’ fhiathail a chomhairle ghràidh
D’ a dheagh-mhàthair làimh-ghil chaoin.				1040

’S duaichnidh gun togte ’san speur
Brionglaid gheur mu chruimhibh truagh:
Dhoibhsan biodh conghlas is strìth,
Dhuinne sìth is éibhneas buan.
Ma bhuaidhicheas iorghuill chas,					1045
Air cuilm cha bhi blas no miadh:
Strìochd-s’ a mhàthair chaomh gu fòill,
’S na brosnuich rìgh mór nan dia.
Na’n lasadh an Tì ’na fheirg,
Bhiodh dealanaich dhearg ’nan leum					1050
Sgapte gach flath ’na bhuan-chùirt
’S thilgt’ iad do’n dubh-ghrunnd gu léir.
Taisich a dhiumb le glòir mhìn,
’S deònaichidh e sìth gu beachd;
’S ann dasan dh’an iomchuidh géill					1055
Oir ’s e féin is tréine neart.

Ghrad-éirich e, ’s cuach ’na làimh
Fo gheal-bhàrr do nectar caoin,
Dhlùth-lean e na briathran tlàth,

[TD 29]

’S shìn e ’n dibh dha ’mhàthair ghaoil:—				1060

Seas fo’n luchd ge goirt do chràdh,
’S dèan strìochdadh, a mhàthair rùin,
Mu’m faic mi ’s gun seòl do dhìon,
Droch-dhìol air na ’s ionmhuinn leam.
’S eaglach rìgh nam beithir dearg					1065
Ge b’ e dhùisgeadh fearg a chléibh:
Chaidh mis’ uair ’san iorghuill dhoirbh,
Gu d’ dhìdinn bho stoirm nan creuchd.
Ghlac e mi air chois ’na dhòid,
’S thilg thair stairsnich mhóir nan speur;				1070
Shiubhail mi ’n coinnimh mo chinn
Am luath-stìll ’san aibheis chéin;
Fad an là feadh chearclaibh cian
’Tuaineal roimh tholg nan nial faoin;
’Nuair luidh grian air chùl nan stuadh,				1075
Thuit mi ’n Lemnos, cluain mo ghaoil;
M’ anam ’sa’ phlosgail am chom,
’S mi ’dhìth càil air lom an raoin:
Fhuair na Sintich mi ’n teinn ghéir;
Thog iad suas mi, ’s ghréidh le faoilt.					1080

Chual’ Iùno bu chruinn-gheal làmh:
Le fiamh gàire ghlac i ’chuach;
Riaruich Bhulcan deas is ceàrr
Ìoc-shlàint ùr bu nèamhaidh buaidh.
B’ èasgaidh ’n Dia bachdach ri sùrd					1085
Sìos is suas feadh thùr nan reul;
Thaitinn ris na flaithibh àrd,
’S le buan-ghàire chrith an speur.

Chaith iad an là ’sa’ chuilm fhial,
Gus na theirinn grian gu tuinn;					1090
Leith-bhreith cha’n fhaicte ’san dìol,
’S fhuair an t-iomlan miann an cuim.
Sheinn Apollo dia nan calg
Clàrsach airgid bu chaoin pong:
Choimh-fhreagair na ceòlraidh ghrinn				1095
Le h-àrd-laoidh bu mhìsle fonn.
’Nuair cheileadh ’sa’ ghaillbheinn ghlais
Lòchrann dearg-lasrach nan speur,
’Sgaoil an làn-chomunn o’n bhòrd,
’S thriall gach flath gu ’chòmhnuidh féin,				1100

[TD 30]

Gu tighean spleadhnasach àrd
Do’n aitreabh a b’ àillidh sgèimh,
Mar dheilbh Bhulcan bu ghlic cridhe
Gach cùirt rìoghail fad nan nèamh.
Dhìrich an torrunach àigh						1105
Suas, a thàmh air ’uirigh phòsd,
’S chaidil Iuno ’n taic an Dé,
’Sa’ bhuan-leabaidh cheutaich òir.

[TD 31]

DUAN II.

Dearbhadh an fheachda, agus àireamh na fineachan

Suim an darna duain.

ANN an comh-lorg na casaide a rinn Thétis màthair an Aichill, chuir Ióbh bruadar meallta gu h-Agamemnon an rìgh, a dh’iarraidh air an t-arm Greugach a tharruing a mach gu cath, a chum ’s gun aithngheadh e nach faodadh buaidh éiridh leis, gun an t-Aichioll ’ga chòmhnadh. Chruinnich an rìgh comhairle nan seann-cheann-feodhna agus chunnacas iomchuidh a thoradh na comhairle gum fiosruichte ciod an dùrachd a bh’ aig na Greugachaibh, ann an tabhairt a’ ghnothuich mu’n d’thàinig iad gu deadh-bhuil. Chomh-ghairmeadh, an sin, am mór-fheachd an ceann a chéile; agus an déidh do dh’Agamemnon soilleireachadh dhoibh faidead na h-ùine a bha an cogadh air chumail, na chaill iad do dh’ionmhas, agus na dhòirteadh do dh’fhuil an dìomhanas, chomhairlich e dhoibh teicheadh dhachaidh do’n Ghréig, agus gun fhuireach na b’ fhaide air sgàth gnothuich nach robh coltach gun gabhadh e dèanamh a chaoidh.

’Nuair a chual’ am feachd comhairl’ an rìgh, dhòirt iad ’nan aon-mhaoim a dh’ionnsuidh nan long, los an cur a mach air sàile, ’s a bhi a grad-fhalbh. ’Nuair a chunnaig Ulisses an sluagh ’san dòigh so a’ togail orra gu h-imeachd, bhrosnuich e riu gu garg, ’gan cronachadh, ’s ’gan tàmailteachadh, a thaobh na claon-bhreithe a thug iad air beachd Agamemnoin. An lorg na geur-impidh so, agus an smachdachaidh a fhuair Thersites, duine droch-bheulach, a chionn a bhi ’dìteadh an rìgh, thill an sluagh a rithisd gu h-iomlan a dh’ ionnsuidh na comhairle. ’Nan éisdeachd uile, labhair na h-àird-chinn-fheodhna, fear ma seach, gach ni bha ’nan

[TD 32]

rùn, a’ dearbhadh gum bu mhiannas sìorruidhe e, na’n dìobradh iad an cogadh gus an rachadh e ’n darna taobh: ni a thug air na Greugachaibh, nach robh iad riamh na bu togarraiche gu còmhrag ris na nàimhdibh. Dh’òrduich Nestor air an aobhar sin, gun tairngte suas am feachd ’nan sreithean catha, agus gun roinnt iad ’nam fineachaibh air còmhnard Scamandair mu choinnimh na Tròidhe. Tha am filidh ann an sin a’ toirt làn-àireamh air na fineachaibh Greugach, agus mean-sgrìobhadh air na duthchannaibh as an d’éirich iad a leanailt Agamemnoin gu cogadh na Tròidhe.

Chan ’eil an aimsir an duan so ach earrann do dh’aon latha. ’S e ’n t-ionad gnìomha an long-phort Greugach, faiche Scamandair, agus baile mór na Tròidhe.

[TD 33]

DUAN II.

Dhùin gach creutair talmhaidh ’rosg,
Slòigh is eachraidh choidil sèamh,
Na dée bhuan ’nan cathraichibh òir
Air claon-aomadh gu ceò-phràmh.
Bha Ióbh ’na aonar gun suain,					5
’Inntinn mhór fo ghluasad bras,
Gu cliù ’thoirt do’n Aichioll threun
’S do’n arm Ghreugach léireadh cas.
Comhairl’ iomchuidh dhùisg ’na cheann,
Bruadar meallt’ a thogail suas;					10
’Chur gu rìgh na Gréig’ a mhiann;
’S dh’éigh e ’n sgàil am briathraibh luath:—

Grad-imich, a bhruadair fhaoin!
Dh’fhios a’ chabhlaich aig raon Thròidh:
Do shìol Atreuis, rìgh nam feachd					15
Thoir mean-sgeul air reachd mo bheòil.
Tairngeadh e fo ’n airm gun dàil
Sliochd na Gréig is àrbhuidh cùl:
Glacaidh e ’n stuaigh fharsuing àrd,
’S sgapaidh ’na liath-chàrn ’san ùir.					20
Bho rinn Iùno ’n ùrnuigh chruaidh,
Tha ’n t-aon rùn aig sluagh nan speur;
Thuit Tròidh gu buileach fo bhinn,
’S thig maoim-sgrios air linn nam beud.

’Nuair chrìochnuich e, leum an sgàil					25
Sìos ’na still gu tràigh nan long;
Fhuair e ’n rìgh a steach ’na bhùth,
Fo mhìn-driùchd, ’s e ’n cadal trom.
Sheas an dealbh fos cionn a chinn
An riochd Nestoir bu bhinn glòir,					30
Sean-Nestor a ghlèidh a ghaol,
Thair gach aosd’ am measg a shlòigh.
’N sin labhair taisbean nan speur,
’S shoillsich àithn’ an Dé do’n t-sonn:—

[TD 34]

Am fois dhuits’ a ghaisgich thréin!					35
’Ur-mhic Atreuis nan steud lom?
Dimbrigh do chomhairleach glic
Dh’am buin cùram bhlàr is fheachd,
’S mìltean slòigh ag earbs’ a thaic,
Cian-chadal an caidreamh leisg.					40
Éisd gu mean-bheachdta ri m’ sgeul;
’S mi teachdaire Dhé nan dia;
Bho ’s mór a thruas diot is ’ùidh,
T’àrdachadh an cliù ’s e ’mhiann.
’S àill leis thu ’ghrad-thoirt gu blàr					45
Sliochd na Gréig’ is àrbhuidh cùl:
Glacaidh tu ’n stuaigh fharsuing àrd,
’S sgapaidh ’na liath-chàrn ’san ùir.
Bho rinn Iùno ’n ùrnuigh chruaidh,
Tha ’n t-aon rùn aig sluagh nan speur;				50
Thuit Tròidh gu buileach fo bhinn,
’S thig maoim-sgrios air linn nam beud.
Gabh-sa suim do reachd an Dé;
Smid ’g am bheil mo bheul a’ luaidh
Feuch nach leig mi-sgoinn air chùl					55
’Nuair dh’fhògrar bho d’ shùil an t-suain.

Ràinig na facail a’ chrìoch,
’S grad as ’fhianuis thriall an sgleò;
Dh’fhàg e ’n rìgh ri h-innleachd cuim
A’ cur mhìltean luim air seòl.						60
B’ i ’dhùil gun leagte ’na càrn
Daingneach Thròidh ’san là sin féin,
Umbaidh nach d’fhiosraich mar bha
’S ciod bu bhrìgh do dhàn nan speur:
Gun smaointidh co lìonmhor cràdh					65
Acain is teinn, blàr is eug,
Bha ’chum teachd air an dà shlògh
Am buan-strìth nan còmhrag geur.
’San am iomchuidh dhùisg an treun,
’S ghrad-éirich ’nuair thréig a shuain:				70
Ar leis gun robh ’n taisbean àigh
A’ sìor chagur tlàth ’na chluais.
Shuidh e dìreach, ’s dhùin mu chliabh
A bhog-fhalluing chiatach nuadh,
’S thilg e thair ’uachdar, os cionn,					75

[TD 35]

Earradh mór bu rìoghail tuar.
Mu ’dhà chois chumadail chruinn
A bheairt shoilleir shnium e teann;
’Chlaidheamh reul-airgiodach grinn
Chroch sgipidh ri ’thaobh o’n bhoinn.				80
Colbh ’athraichean treun ’na dhòrn,
Slat-riaghailt nan glòir bith-bhuan:
Dh’fhios a’ chabhlaich stiùir e ’cheum,
Tuinidh Ghreugach nan arm cruaidh.

Dh’éirich maduinn òg nan driùchd					85
’Na soillse gu lùchairt Ióbh;
’S thair chòmhuidh àluinn nan dia
Sgaoil i brat do nialaibh òir.
Chuir an rìgh uaithe ’na dheann
Gairmear a b’ osgurra pong						90
A theanal nan slògh air ball
Gu comhairl’ aig taobh nan long.
Thug iad a’ chaismeachd mar dh’iarr;
’S dhòirt na mìltean sìos romh ’n raon:
Ach chomh-ghairm e ’n tùs na seòid					95
A fhuair gliocas còrr bho ’n aois.
Chruinnich iad aig birlinn shlim
Nestoir Phìlich nan ràdh glic;
’S thionsguinn e, ’nuair shuidh na suinn
A dheilbh luim an dulchuinn thric.					100

Éisdibh, a chàirdean, le feairt
An ni tha ’nam bheachd a luaidh:
’N raoir, roimh oidhche nan dealt sèamh,
Thuirling cruth bho nèamh gu m’ shuain.
Bha ’n taisbean mar Nestor liath					105
Thair na chunnacas riamh air feur,
A leithbhreac an guth ’s an triall,
An dealbh cuim, an sgiamh, ’s am mèinn.
Thùr e, ’s e fos cionn mo chinn,
Na bhriathran so pong air phong:—					110
Am fois duits’, a ghaisgich thréin,
’Ur-mhic Atreuis nan steud lom?
Dimbrigh do chomhairleach glic
Dh’am buin cùram bhlàr is fheachd,
’S mìltean slòigh ag earbs’ a thaic,					115
Cian-chadal an caidreamh leisg.

[TD 36]

Éisd gu mean-bheachdta ri m’ sgeul;
’S mi teachdaire Dhé nan dia:
Bho ’s mór a thruas diot is ’ùidh,
T’àrdachadh an cliù ’s e ’mhiann.					120
’S àill leis thu ’ghrad-thoirt gu blàr
Sliochd na Gréig is àrbhuidh cùl:
Glacaidh tu ’n stuaigh fharsuing àrd,
’S fàgaidh ’na liath-chàrn ’san ùir.
Bho rinn Iuno ’n ùrnuigh chruaidh,					125
Tha ’n t-aon rùn aig sluagh nan speur;
Thuit Tròidh gu buileach fo bhinn,
’S thig maoim-sgrios air linn nam beud.
Gabh-sa suim do reachd an Dé,
’S na caill diog do sgeul mo bheòil.					130
Sud na thùr am bruadar faoin,
’S as mo shealladh thaom mar cheò.
’Nis, a laochaibh nam mór euchd,
Bho ’s òrdugh nan speur a t’ ann,
Grad-dheasaichear sliochd na Gréig					135
Gu ’n nochdadh ri streup nan lann.
Dearbham gu faicleach air tùs
Ciod an dùrachd ’sa’ ghnìomh bhuan:
Iarruidh mi gun teich iad tràth
Gu ’m fonn gràidh thair bhàrc a’ chuain.				140
Fàgam dhuibhs, ’fhearaibh mo chridhe!
Gun grab sibh an ni gun chliù.
Chrìochnaich deadh cheannard nan triath,
’S shuidh ’na mhórdhachd sìos ’sa’ chùirt.

Dh’éirich Nestor gu mall mìn,					145
Rìgh Philois nan oitir bàn,
Cainntear dh’am b’ iùil gliocas còrr,
’S thug freagairt le glòir neo-bhàth:—
’Uaislean àrd-inbheuch mo rùin
A stiùras na mìltean treun!						150
Bho aon neach eil’ air an raon
Mheaste ’m bruadar mar chlaon-bhréig.
Ach ’s fios e thuirling bho ’n speur,
’Chum an t-seòid dh’an géill na sluaigh:
’Bhrìgh sud, ’s còir a’ Ghréig gun dàil				155
’Thoirt air blàr fo ’m màillich chruaidh.

Labhair e; ’s dh’éirich a’ chùirt,

[TD 37]

An ùmhlachd do rìgh nan laoch;
Thriall gach triath, ’s a cholbh ’na ghlaic,
’S dhòirt ’nan déidh am feachd romh ’n raon.			160
Amhluidh mar thaosgas ’nan deann
Beachan srannrach bho’n chraig chòis,
Sìor-shruthaidh na buidhnean luath,
Sgaoth air sgaoth thair chluain an fheòir;
Chìtear am frith-leimrich bhaoth					165
’Bhos is thall feadh raon nan driùchd
’S caignean diubh cruinn air gach bàrr
Mu bhlàthaibh an earraich ùir:
Sin mar thuil-bhrùchdadh na slòigh
Bho chòmhnuidh nam bùth ’s nan long,				170
A’ gluasad ’nan sreudaibh cian
Seachad siar ri bial nan tonn.
A dh’ionnsuidh pubuill an rìgh
Thaosgadh iad romh ’n tìr mar nial;
Chluinneadh tu ’g osnaich am fonn					175
Aig tatar am bonn ’san triall.
Rompa chaidh alladh ’na leum,
Ban-teachdair’ àrd-sgeulach Ióbh;
Dhèars i fos an cionn ’san speur
’S i ’mosgladh nan treun gu glòir.					180
Theanail na deich mìltean cruinn
Le gaoir bhruidhne ’s tailmrich chos;
Naoi maoir gu h-osgurra ’gairm,
’S gun sìoladh an toirm gu fois.
A chlàistinn toil nan deadh-rìgh					185
Shuidh air bhòrdaibh sìos gach treubh;
Bha ’chomhairl’ iom-loinntreach làn
’S ghabh a’ ghleadhraich tàmh gu léir.

Mórdhalach air thùs gach dream
Agamemnon dh’éirich suas;						190
Thog e gu rìoghail ’na dhòrn
An trom-cholbh a b’ òrbhuidh snuadh.
Dheilbh Bhulcan an t-iongnadh grinn
Mar thiodhlac do rìgh nan speur;
Thug Ióbh i do Hermes àigh						195
Marbhaich’ Arguis nan sùl geur.
Bhuilich Hermes i ’na dhéidh
Orts’ a Phelops nan steud luath;

[TD 38]

’S bho d’ làimh-sa bha gibht nam miadh
Aig deadh-Atreus triath nan sluagh.					200
Atreus dh’fhàg an dìleab còrr,
’S mheal Thiestes nam mór-threud;
Dhealraich i nis ann an cùirt
Agamemnoin iùil nan treun.
’Chum ’s gum biodh Argos fo smachd,				205
’S gorm-eileinean pailt a’ chuain.
Leig e ’thaic air a’ bhall òir,
’S thionnsguinn glòir bu sheòlta cuairt:—

’Fhearaibh cuinn cridhe na Gréig,
Dh’fhòghluim euchd bho Mhars nam buadh,				210
Orms’ a chàirich Ióbh, ’s cha b’ am,
Trom-eallach nan annradh cruaidh.
Mo ghuin ’s mo dhìobhail an gnìomh!
Gheall is gheall e, ’s cian bho’n là,
Gun lom-sgriosainn Tròidh nan tùr,					215
’S pilleadh gu m’ dhùthaich ghràidh.
’Nis, bho struidh mo mhaoin ’s mo loinn,
’S gun d’imreadh orm foill nach b’ fhiù,
Ni cha dìdinn m’ fhuighleach truagh,
Ach teicheadh thair chuan gun chliù.					220
’S e sin òrdugh Tì nan Tì
Bheir air rìoghachd creach no glòir,
Luaisgeas fann-phruip earbsa dhaond’,
’S romh ’n tuit Bàbhuin nam faoin-thòrr!
Ach fàth mo chiùrraidh ’s mo nàir’,					225
Na chluinneas an t-àl ’nar déidh,
Cho fad ’s a chum pòr gun diù
Còmhrag dlùth ri feachd na Gréig.
Feachd is mórdhach ainm ’s gach tìr
’Fhàs cho dìblidh ri h-uchd cruais					230
’S gun choltas crìche, no dùil
Gun crùnar an toisg le buaidh!
Na’n roghnuicheadh Tròidh, ’s a’ Ghréig
Còrdadh réidh fo cheangal mhionn,
’Chum ’s gun gaibht’ air an dà thaobh				235
Uil-àireamh nan laoch air cheann,
Gun tairngt’ air chothrom an lòin
Luchd còngnaidh baile nan tùr;
Greugaich roinnt’ aig cuilm faraon,

[TD 39]

Deichnear laoch mu bhiadh gach bùird,				240
Ged ìarr gach deichnear mar chòir
Aon bho Thròidh gu dìol air fìon,
Gheibhte fad gach ceàrn do’n bhlàr,
Iomadh tùrlach ’s tràill d’a dhìth.
Ach ’s iad fir-chòmradh ar nàmh					245
Luchd àiteach nam mór-roinn dlùth,
Mheudaich ar n-allaban cràidh,
Bhrisd ar cridhe, ’s a chnàmh ar lùths.
Naoi bliadhna nan iorghuill cian,
Thriall bho shoir gu siar mu’n cuairt,					250
Ghrod oirn fiùthaidh nan luath-long,
’S ar n-ùr-ghaisreadh tholl is bhruan;
’S goirt tùrsach ar mnathan gràidh,
Ar maoth-phàisdean chaill an ciall;
’Nan suidh’ air nochd-làraich fhàs,					255
Gun fhusgais gach là mu’r triall.
Tèaruinteachd, dleasnas, is bàidh
’S guth nàdair bho ghrunnd gach cléibh
Ag éigheach, ’fhearaibh mo rùin!
Gun dìobradhmaid cùis gun fheum.					260
Teichibh as le ’r breòchaid bhàrc
Gu h-àrois bhur gaoil thair tuinn:
Tha ’n Tròidh fo dhìdinn nan speur,
’S dh’ ar neart-ne cha ghéill i ’chaoidh.

Labhair e ’s chomh-ghluais am feachd				265
’Mheud ’s nach d’fhiosruich beachd an rìgh;
Shaoil mar aon gum bu bhreith cheart,
’S teas-ghràdh caomhail las ’nan cridhe.
Ghluais iad mar neart nan garbh-thonn,
Cuan Icaria doirbh fo ghreann,					270
Deas is near a’ taosgadh shian
Roimh bhaiteal nan nial le srann.
Mar ghéilleas trom-arbhar dlùth
Romh bhras-thuirling nan gaoth niar,
Raoin a’ luath-shiubhal fo’n stoirm					275
’Nan tuinn tholgach fad is cian;
Sin mar chìte mìltean slòigh
A’ dòrtadh a chòir nan long;
Ceò sniomhain bho’n smùraich ruaidh
’Mhosgladh suas le’n tatraich bhonn,					280

[TD 40]

A’ glanadh chlaisean nam bàrc,
Greadhnach an gàir, mór an uaill,
Air ghleus grad-tharruing gu sàil,
Fhreagair an speur àrd dh’am fuaim,

’N sin, philleadh Greugaich gu’n tìr					285
’Cheart aindeoin gach ni bha ’n dàn;
Mur bhith gun d’thug Iuno ’n éigh
Air ban-dé bheumnaich nam blàr:—

Mo léir chreach ’s mo mhiannas truagh
’Ionghainn Ióbh is uaimhneach sgiath!				290
An teich Greugaich as thair chuan
Fad romh ’n am, gun bhuaidh gun dìol!
’S iad a dh’fhàgadh fàth gu h-uaill
Aig cùirt uaibhrich ’s aig tuath Thròidh
Helen cheutach nam miann cràidh					295
A ghluais bàs do mhìltean slòigh;
Liuthad Greugach gaisgeil ùr
A dh’eug cian bho ’n dùthaich ghaoil,
’S Paris gun ath-dhìol dha chionn
An seilbh toraidh a mhionn claon!					300
Ach tog-s’ ort, ’s bi shìos ad leum
Gu feachd Greugach nan arm cruaidh;
Grab an triall le d’bhriathraibh còrr
’Chum ’s nach sgaoil iad seòl thair stuaidh.

Chuala Pallas nan gorm-shùl,						305
’S thuirling i romh nèamh ’na still
Farr mullaich Olimpuis àird
Gu luath-chabhlach nam bàrc grinn.
Fhuair i mac Laerteis mhóir
Saoi mar Ióbh an gliocas cinn;					310
A làmh cha do shìn an sonn
’Chum a long ’thoirt sìos gu tuinn.
Chunnacas a sheasamh leis féin,
Cridh’ a’ ghaisgich thréin fo cheal;
Sheas Minerbha ceart ri ’thaobh,					315
’S rinn seanchas ri laoch nam fear:—

’Mhic Laerteis is mór brìgh!
A chinn ghlic nan innleachd geur!
An teich sibh gun chliù, gun àgh
’Nur n-aon-mhaoim thair sàil gu léir?				320
’S sibh a dh’fhàgadh fàth gu h-uaill

[TD 41]

Aig cùirt uaibhrich, ’s aig tuath Thròidh,
Helen cheutach nam miann cràidh
A ghluais bàs do mhìltean slòigh;
Liuthad Greugach gaisgeil ùr						325
A dh’eug cian bho’n dùthaich ghaoil,
’S Paris gun ath-dhìol da chionn
An seilbh toraidh a mhionn claon!
Greas, greas ort, ’Ulisseis àigh!
Fuadaich tàmailt; bachd an triall,					330
Feach uile dheas-chainnt do bheòil,
’S leig dàn Thròidh gu meinn nan dia.

Labhair i; ’s dh’aithnich an laoch
Guth na ban-dé nach b’ fhaoin brìgh;
Ghrad-rith e, ’s tilgear air fonn					335
Falluing throm bu sgiamhach lì.
Euribat, fear-gairm an t-suinn
Thog an t-earradh, ’s phaisg le sgoinn:
Ach dh’imich e féin ’na dheann
Gu mac Atreuis rìgh nan lann.					340
Choinnich e ’m flath, ’s ghlac a làimh
Colbh neo-bhàsmhor sìol nam buadh,
’S ràinig far ’m bu dlùth ’nan sreud
Loingeas Ghreugach nan arm cruaidh.

’Nuair thachradh ris neach a b’ fhiù,					345
Mìlidh no ceann-stiùradh slòigh,
Dhruideadh e ris gu teann teann,
’S an réidh-chainnt a b’ fheartach glòir:—

Cha d’thig dhuits’ a ghaisgich àigh
Crith-eagail mar thràill gun chlì:					350
Suidh, is impich càch bho thriall,
Oir ’s ainfhios dhuit miann do rìgh.
’Sa’ ghnìomh so cha’n eil air fad
Ach dearbhadh aignidh nan treun:
Ge lìonmhor flath tha ’sa’ chùirt					355
’S tearc na thuig a rùn gu léir;
Gabhaidh toirt, na toillibh fraoch,
’S mór am baoghal rìgh fo ghruaim;
Tha cumhachd is neart ’na làimh
’S aig Tì nan nèamh ’s àrd a luach.					360

’Nuair chìte leis neach dha chòir,
Do’n mheasg-sluagh ri bòilich fhaoin,

[TD 42]

Spaideadh e ’n trom-cholbh r’ a cheann,
’S bhagradh teann le smachd neo-chaoin:—

Fosadh ort, ’ainmhidh gun chéill!					365
Thoir éisdeachd do’n dream is fhiach:
Cha chonn thus’ am blàr no ’n cùirt,
Ach dìobhadh gun chliù gun mhiadh.
An saoil gach umpaidh ’sa’ Ghrèig,
Gur leis féin an colbh mar chòir?					370
’S riaghailt a chur bun fos cionn
’Nuair théid gràisg a stiùradh slòigh.
Ceannard na biodh ann ach aon,
Rìgh d’an toir Tì naomh nan speur
Gliocas is lagh, smachd is iùil						375
Gu seòladh ’s gach cùis le céill.

Mar so, gu ceannsgalach glic,
Chaisg e iom-ghluasad nam feachd;
Bho ’m bùthaibh ’s bho ’n longaibh tric
Phill iad, gus an cluinnt’ an reachd.					380
Bha ’n gaoir a’ dòrtadh romh ’n fhonn
Mar shumbaid ghailbhich a’ chuain
Bhrùchdas mu ’n tràigh fharsuing réidh
’S an grinneal gu léir a’ fuaim.

Shuidh càch air chathraichibh cruinn,					385
’S an àrd-shlinntrich ghabh gu clos;
Ach ghlaodh Thersites gun tàmh
Le teis sclànraidh bu bhuan lochd.
Bu toireach am blais-bheum beòil
Dòlaire ’n aignidh neo-ghrinn,					390
Eisgealachd ’na ùidh gach tràth
Air laoich àigh a’ gnàth-chur binn.
Leis-san bu thaitneach an ràdh
A bhrosnuicheadh gàir an t-sluaigh;
’S e bu mhi-chliùitiche beus						395
Do’n dh’imich bho’n Ghréig thair stuaidh.
Leith-chas bhacadh, sgionn-shuil chlaon,
Guaillean crom roimhe ’nan stùichd;
Ceann goguideach, binneach, baoth,
’S cloimh ghargach air maoil gun sùgh.				400
An t-Aichioll, ’s Ulisses àigh
Bu ghràin leis thair chàch gu léir:
’S buan a bha ’dhranndan gun bhrìgh

[TD 43]

Mu mhac Atreuis rìgh nan treun.
Le reasg-ghuth pìochanach caol					405
Dhìt an daormunn flath nam buadh:
Aon cha robh am feachd na Gréig,
Nach d’òrduich a chreubh ’san uaigh.

So mar bheuchdadh an craos bàth:—
Seadh, seadh, a chinn àird nan cliar,					410
Ciod fàth nan iarratas dlùth,
Na ’bheil tiomsach ùr ad mhiann?
Liuthad tasgaidh do phrais dhaoir
’Ga chàrnadh ri d’ thaobh ’s gach bùth;
Liuthad òg-bhean bho stuaigh àigh					415
A leag sinn air làr ’na smùr:
Ma bhuannaichd mi fhìn, ’s a’ Ghréig,
Bannal ceutach no toic òir,
Bho Thròidheach an éirig mic
A ghlac sinn gu tric ’san tòir;						420
An àill leat am bun ’s am bàrr,
’S ceud roghainn nan sàr-bhean caoin,
Luigheachd nan toillteannach treun
A chaidreamh ruit féin an gaol?
’S inisg an ceann air treun-fheachd					425
Rìgh mìothur fo smachd a mhiann;
’Fhad ’s a bhios tus’ air an stiùir
Cha dòigh gum bi cliù ’n ar gnìomh.
A mhnathan sleamhain gun mheas
Dheth nach gairmear fir ni ’s mò!					430
As thair chuan sibh gu ’r tìr féin
’S fàguibh rìgh nan euchd aig Tròidh,
Fàguibh e ’gur air bhur toic
Cosnadh docrach nan cath cruaidh;
’S tuigidh e ’n sin co rinn ’fheum					435
A làmh féin, no neart a shluaigh.
Làmh dh’an riaghailt neart gun cheart,
Thug mi-mhodh do’n ghaisgeach mhór;
Cha seis thu dha ’m blàr no ’n ruaig,
Ged éignich thu uaith’ a chòir.					440
Na’m b’ fheargach an t-Aichioll àigh,
Seach luidhe mar thràill fo spìd,
Ghrad-bhiodh an t-aintheas ’na thàmh,
’S cha dìoladh tu tàir a rìsd.

[TD 44]

Deadh-Ulisses dh’éirich grad;						445
Colg ’na shùil mar lasair dheirg;
Airsan a chàin rìgh nam feachd
Sheall e gnùth, ’s thug smachd ’na fheirg.

A bhriosg-ghlòirich bheadaidh bhréin!
Cuir fosadh air beul gun mhodh:					450
Thus’ a’ toirt oilbheum do rìgh
Mar bhuanna ’m biodh clì no bladh!
Leibid cho suarrach ruit féin
Cha d’aisig bho’n Ghréig thair chuan
Air leanmhainn chlann Atreuis àigh					455
’Thoirt theas bhlàr do Thròidh nan stuagh.
’S mìr cagnaidh do Dhiu nan éisg
Cinn-fheodhna dh’an euchdach gnìomh,
Thu ’brùchdadh gannluis do chléibh
’S ri tuairisgeal bhreug m’ an triall.					460
’S dearbhte gur ceisd oirn gu léir
Mu’n toisg so ciod e tha ’n dàn,
An cas oirn, no ’n éirich leinn,
Am pilleadh dhuinn tinn no slàn.
Thusa ’gad chnàmh as le tnùth					465
Ri buachaille-cùil an t-sluaigh,
’Ga thathunn gu tarsuing beur,
’Bhrìgh gun d’thug gach treun da duais!
C’àit’ an robh do rath-s’, a thuaisd!
An tiomsach, no ’n cruadal gleòis?					470
’N d’thug thusa bhuait riamh a luach
Ach lon luath is blais-bheum beòil?
Innsim dhuit gu saor an ni,
’S bheirim le fìor-chinnt gu teach:
Ma thachras tu riums’ air fonn					475
Ri h-ath-sgeig bho chom gun bheachd,
Nior sheas an ceann-s’ air mo chorp,
’S nior éighear orm mac mo ghaoil,
Mur feuch mis’ thu le m’ gharbh-ghlaic,
’S do d’ chairbh bhric gun srachd mi ’m faobh,			480
T’earradh uachdair is t’arm-bhrat,
’S an léine tha ’cleith do nochd,
’S t’iomain ’s an raoichdich romh ’n fheachd
Le trom-bheumaibh creuchdach goirt.

Labhair e, ’s ri ’ghualainn chruim					485

[TD 45]

Dh’fheuch e ’n colbh le spuinnseadh cruaidh;
Chuir esan air ’amhaich giùig,
’S thaom na deòir gu dlùth le ’ghruaidh.
Dh’éirich meall fol’ air a chroit
Far ’n do spaideadh an t-slat òir;					490
Shuidh e air bhall-chrith ’sa’ chùil,
’S shiab bho ’mhùsg-shùil na ronn-dheòir.
Chuir aogasg an aobhair-bhùirt
Iomguinn bhròin a nunn ’s a nall;
A’ gàireachdaich mu ’n tràill thruaigh				495
Theab na sluaigh am plosg a chall.

Dhearbh Ulisses mìle conn,
(Os gach fear ri ’chombach gràidh)
Teang’ a’ stiùradh cùis le céill,
Làmh an fheuma ’n treuntas bhlàr.					500
’S àrd an gnìomh so thair gach cliù
E dh’fhuadach a cùirt nan treun
Corr-ghlùinich an tathuinn dhlùth
A thilg cuidht’ air chùl gach beus.
’S barail leam nach glac e ’chridhe					505
Teachd a rìsd le tunnsgul bhreug,
A bhrùchdadh fòtuis gach tàir
Air cheannuibh iùil àrd nan treun.

B’ e sin ràdh nam feachd gu léir,
’Nuair dh’éirich Ulisses àigh						510
A thaisbeanadh crionntachd chòrr,
’S an colbh rìoghail òir ’na làimh.
Pallas nèamhaidh nan gorm-shùl
Sheas air chùl an laoich neo-chlì;
Dh’éigh i gu h-àrd mar mhaor gairm,					515
’S ghrad-shìolaidh an toirm gu sìth.
Bha tosd cho balbh ris an eug
Fad is leud an teanail mhóir,
’Chluinntinn reachd mar ghliocas dé
’Teachd bho ’n bheul bu mhìsle glòir.				520

A rìgh chliùitich! (os an triath)
’S teann nach miann le sìol na Gréig
Ortsa gun càirear trom-bhinn
Measg gach dream a chinn fo’n ghrèin.
’N e so brìgh nan gealladh dian					525
Naisg gach beul romh ’n triall air sàil,

[TD 46]

Saor na daor nach pillt’ a nunn
Gun Tròidh ’bhi ’na smùid air làr?
’Nis a’ grìosad le téis thruaigh
Comas falbh thair chuan gu tìr,					530
Mar bhanntraichibh air dhroch-shaod,
No pàisdean meanmh maoth gun chlì.
’S bochd a bhi fad air cheann àigh
’S pilleadh slàn-falamh ’na dhéidh:
’S cruaidh le fear-mara ’bhi ’triall,					535
Ach aon-mhios bho mhnaoi a chléibh.
’S e ’suidhe fliuch dorch fuar;
Air tot’ àrdraich an cuan doirbh,
’Nuair bhàrcas ’na shùil an t-sian
’Sa’ gheamhradh is fiadhaich colg:					540
Tha nise naoi bliadhna buan
Air imeachd mu’n cuairt do’n speur,
Bho ’r teachd-ne do’n fhonn-s’ thair sàil,
Ri fàrdal mu ghnìomh gun fheum.
Leam cha’n iongnadh sìol na Gréig					545
’Bhi pràmhail aig beul nan long:
Ach ’s maslach, ’s bu mhaslach riamh,
Feitheamh cian, ’s tighinn dachaidh lom.
Glacaibh misneach, ’fhearaibh gràidh:
Dèantar leinn dàil gus an léir						550
’N d’fhiosraich Calchas le ceart iùil
No ’m bun duinn’ ach dùil ’sa’ bhréig.
Taisbean a chunnacas bho chian
’S cinnteach leam gur fìor a luaidh:
’S fianuiseach gach aon mar bha,					555
Seach na ghlais am bàs ’san uaigh.
’Nuair chruinnich cabhlach na Gréig’
Aig Aulis gu léir fo sheòl
Trom-thorrach le h-aimhleas cruaidh
Do rìgh Phriäm ’s do thuath Thròidh,					560
Shuidh sinn ’nar còisreadh mu’n cuairt
Aig altair an fhuarain fheòir;
’S do fhlaithibh bith-bhuan nan speur
Thairg sinn ìobairt-cheud gun ghò.
Uisge fìorghlan thaosg romh’n bhlàr					565
Bho fhreumh slioschrainn nan sàr-gheug.
Chunnacas leinn a’ leuchd ’nar dàil

[TD 47]

Mór-shainis nan dàn gun bhreug.
Bhrisd amach romh ’n talamh-tholl
Nathar chrom, ’s i sligneach ruadh.					570
Taisbean riochdail Dé nan dia
Uadh-bheist ghairsneach nam fiar-chuach.
Bho cheart-bhonn na h-altrach siar,
Shnìomh i nunn, is dh’iadh mu’n chraoibh;
Bha naoi gealbhuinn ’sa’ mheur àrd,					575
Té dhiubh sud am màthair ghaoil.
’San leabaidh thuairneagaich bhlàth
Fo thiugh-dhosruich sgàil nan geug
Chaidil na big mhaoth ’nan crò,
’S a’ ghorm-chlòimh air fàs romh’n sgéith.				580
Dh’eulaidh a’ bhaobh bhreac ’gan còir,
Ghlut i suas na h-òig gu léir;
Chluinnte bìdil is fuaim chnàmh
’S i ’mìn-bhleith an àil fo ’deud.
Bha ’m màthair bho dhos gu dos,					585
Ri bròn bochd mu’n teaghlach mheanmh;
Ghlac a’ bhéisd a sgiath ’na toisg,
’S mhill i ’corp le bròcladh searbh.
’Nuair shluig i a’ mhàthair ’s na h-eòin,
Mar chuimhne chuir Ióbh i suas,					590
’S gun dearbhadh gach aon ’na dhéidh
An sealladh féin-shoilleir buan.
Dh’fhàs i ’na cloich charraignich àird,
Ceart mar shònruich ràdh nan speur;
Bheachdaich air an ni gach sùil,					595
’S ghabh iongnaidh am feachd gu léir.
’Nuair chunnacas mu’n ìobairt làin
Sainis uaimhreach an dàin fhìor,
Thionnsguinn Calchas bu mhath iùil,
’S ghrad-mhìnich e rùn nan dia:—					600
Ciod mu’m balbh sibh ’fheachd na Gréig!
Bho Dhia féin tha ’n taisbean nuadh;
Ge h-anmoch, ’s riochdail a bhrìgh,
’S air bidh cliù ’s gach linn ri luaidh.
Mar sgrios a’ bhaobh na h-ochd eòin					605
’S an caomh-mhàthair bhròin ’nan déidh;
’S co lìon bliadhna dhuibhs’ an dàn,
’S an tìr so ’cath blàir nan eug.

[TD 48]

Mu’n rith na deich bliadhna slàn,
Glacar baile nan sràid grinn.						610
B’ iad sin briathran Chalchais àigh,
’S tha ’n uil-fhàisneachd dlùth do chrìch.
Dèanuibh mar sin dàil gu léir,
’Fheachdaibh Greugach nan arm cruaidh;
’S géillidh dhuinn, mar dh’òrduich nèamh				615
Daingneach rìoghail àrd nan stuagh.

Labhair e: ’s le h-iolaich mhóir
Mhol na Greugaich glòir an t-suinn;
Fhreagair mac-talla do’n ghàir
Fad nam bàrc bho thìr gu tuinn.					620

’N sin thuirt Nestor nan seang-steud:—
’S nàr ri h-éisdeachd bhur strìth bheòil;
Mac samhuilt leanban gun chéill
Nach d’fhidir riamh euchd no treòir.
C’àit am beil ceangal nan geall?					625
C’ iad na mionnan trom bho chian,
Gach comhairl’ is cùram àigh,
’S glacadh làmh a naisg am fìon?
Sgap iad mar dheataich gu léir;
Sinne cruinn gun fheum mu’n raon,					630
A’ sìor-chur aimsreach gu dìth,
Gun aon chrìch, ach cònnspoid fhaoin!
A mhic Atreuis mhórdhaich fhéil!
Éirich, bho ’s leat féin an stiùir;
Gu h-uchd gàbhuidh nam blàr geur					635
Trialladh clann na Gréig’ fo t’iùil.
Neach no dhà ma thàr ’nar feachd,
’G an ionmhuinn leith-bheachd mar bheus,
Buil cha’n fhaigh an rùn gu bràth:
Fàg iad a’ mall-chnàmh gu h-eug.					640
Sinne cha’n fhaic tìr ar gaoil
Mu’n tuig sinn grunnd saor an sgeòil,
Am fìrinn gealladh an Dé
No ’n d’fheall oirn a’ bhreug le sgleò.
’S beachd-fhiosrach mis’ air na bh’ ann,				645
Ceart ’nuair sheòl an cabhlach luath
Gu Tròidh, le mór-fheachd nan Greug,
Làn do’n eug dha rìgh, ’s dha sluagh.
Chuir caismeachd àird-Ióbh an géill

[TD 49]

Gun éireadh leinn euchd is cliù;					650
Thilg e ’n dealan deas mu’n speur,
’S thaisbein nach robh breug ’na rùn.
’Bhrìgh so, na miannaicheadh neach
Triall dhachaidh gu ’chaidreamh gaoil,
Seal mu ’m faic e roinn air chreach,					655
’S ban-Tròidheach an glaic gach laoich,
Seal mu’n dìoghlar gach trom-lot
Rinn gnìomh Helen nan toisg cràidh:
Neach a dh’imreas beud cho chlì
’S togail suas gu tìr thair sàil,						660
A’ cheart uair ’s an ruig e ’bhàrc,
’S a bheanas a làmh dha druim,
Blaisidh an gealtair gun àgh
Fad romh chàch am bàs mar roinn.
Éirich-s’, ’Agamemnoin thréin!					665
A rìgh fhéil is àirde buaidh!
’Na t’ùidh biodh comhairle ghlic,
’S nar misd’ i mise ’ga luaidh.
Tearb am feachd a réir an dàimh,
Air leith cuir gach dream leo féin,					670
Dlùth-chàirdean, gu còmhnadh teann,
Roinn le roinn, is treubh le treubh.
Ma chuireas tu ’n ni so ’n géill
’S gun éisd arm na Gréig’ ri d’ reachd,
Nochdar dhuit am fann ’s an treun,					675
’S co nì euchd a réir a neart;
’S tuigear ciod e ’m fàth nach strìochd
Daingneach rìoghail nan àrd stuagh,
Rùn do-rannsuichte nan dia,
Dosgainn blàir, no miapadh sluaigh.					680

’N sin, fhreagair le briathraibh ciùin
Agamemnon iùil nan treun:—
A laoich aosmhoir! an deadh-ràdh
Fhuair thu bàrr thair chàch gu léir.
’Athair Ióbh, ’s a ghrian nan reul!					685
’S a mhór-Phallas nan euchd cruaidh!
Nach robh deich comhairlich chòrr
Do d’shamhladh-s’, a sheòid, ’nam shluagh!
Mar sin, bhiodh strìochdte gun dàil
Cathair Phriäm is àrd uaill,						690

[TD 50]

’S na tùir-dhìon le neart ar làmh
Bhiodh faoin fàs, ’nan làraich fhuair.
Ach leag Ióbh orm uallach bhròin
Ióbh mac Sathurn is mór sgiath,
A thilg mi ’m buillsgein nan strìth,					695
Gun ni ’thoirt gu crìch ach pian!
Throd mise ’s an t-Aichioll àigh
Mu’n mhnaoi ùir a b’ àillidh dealbh;
Thoill is fhuair mi duais mo bheus,
Bho ’s mi thionnsguinn am beud searbh.				700
Na’n cuirte folachd air chùl
’S aon rùn a ghlacadh ’nar com,
’S grad a chìte Tròidh nan tùr
’Ga léir-sgrios le dìoghailt throm!
Gluaisibh a nis air cheann pruinn,					705
’S gun ullmhaich na suinn gu gnìomh;
Ruinneadh gach neach a shleagh chaol
’S deadh-cheangladh ri ’thaobh a sgiath.
Biadhaibh le h-innlinn gun éis
Bhar mear-steudan leumnach seang:					710
Gach carbad biodh fo lán-bheairt
’Chum dol sìos gu gleachd nan lann.
Leanar suain-mharbhadh an àir,
Fad an là, gun tàmh, gun chlos,
Gu h-am ’s an sgaoil oidhche chiar					715
Iorghuill diarrais nan cràdh-lot;
Driùchd fallais air iall na sgéith’,
Mu bhroilleach gach tréin ’san dragh;
Deurach is at anns gach làimh,
Le cian-iomairt eàrr nan sleagh.					720
A’ tarruing charbad ’nan deann,
Gach steud luath, is allt le ’dhruim:
Neach ma bhios cho chlì ’na bheachd,
’S gun cum stad-feachd e ’na luìng,
Bheir mise mo bhriathar ceart						725
Gum faigh e mar ghealtair dìol;
Tilgear rùisgt’ air fonn a chorp,
Gu cuilm bhròclaidh chon is ian.

’Nuair labhair an ceannard treun,
Thog na Greugaich iolach àrd,					730
Mar ghaoir thig bho shumbaid cuain

[TD 51]

A bhuaileas le ’neart an tràigh,
Gaoth deas ’ga tilgeadh ’na maoim
Air stalla druim-charraigneach liath,
Nach dìobair gleachd nan tonn baoth					735
Gach aon taobh a chaochlas sian.
Dh’éirich, is sgap iad ’nan deann
Thall ’s a bhos am measg nan long:
Bha fàs-lomairt anns gach bùth,
Sgaoil iad bùird, ’s bha sùrd air pronn.				740
Rinn gach neach an ùrnuigh chruaidh
Ri flaithibh bith-bhuan nan speur,
An caonnaig aimhleis a’ bhlàir
Gun saoirt’ e bho dhàn an éig.
Dh’ìobair Agamemnon féin						745
Damh cóig-bhliadhnach, ceutach, mór,
Do dh’àrd-rìgh glòirmhor nan dia;
’S ghairm e cinn nan cliar gu sògh.
Ghairm e sean-Nestor air thùs,
’S Idomen, ceann-iùil nam fear,					750
An dà Aiax bu mhór euchd,
’S deadh-mhac Thideuis nan steud mear.
Thàinig an t-Ulisses còrr,
Samhuilt Ióbh an gliocas cridhe;
Menelaus thriall ’na dhéidh						755
Gun chuireadh bho bheul an rìgh.
Còmhnadh le ’bhràthair b’ e ’mhiann,
’S e fiosrach mu ’iarguinn theann:
Chuir iad an damh biadht’ air lom,
’S thairgeadh an sìol goirt gun mheang.				760

Thog mac Atreuis a dhà làimh,
’S ghuidh air nèamh le cràbhadh geur:—
’Athair is àrd-rìgh nan sian,
’G an còmhnuidh shìorruidh an speur,
A Thì is dealraiche glòir,						765
Roimh’n ogluich na neòil le gruaim!
Deònuich nach ceil cnoc a’ ghrian,
’S nach luidh oidhche chiar air chuan,
Mu’m bi lùchairt Priäim mhóir
’S an dearg-smùid ’na tòrr air feur,					770
Falaisg ri ’còmhlaichibh àigh
’S an stuaigh àrd ’na brà gu léir.

[TD 52]

Màilleach Hectoir mu gharg-chom
Bloidhte pronn le spealgadh bheum,
’S cruachan mharbh ri taobh an t-suinn				775
A’ cagnadh a’ phuill le ’n deud!

B’ i sud teann-achain an rìgh:
Ach cha d’éisd an Tì bith-bhuan;
Ged ghabh e ’n tairgse bho ’làimh,
Dheich-filltich e ’àmhghar cruaidh.					780
’N sin sheas iad mu’n ìobairt cruinn
’S air froiseadh an t-sìl mu ’ceann,
A h-aghaidh suas ris an speur
Leig iad an fhuil, reub is dh’fheann.
Gheàrr iad gach sliasaid bho’n chreubh,				785
’S shuain umpa dà bhréid do’n ìgh;
Chàrn iad orra sud gu pailt
Gach meall mar bu bhlasda brìgh.
Air fiodh gun duilleach bho’n choill,
Thur-loisg iad gach roinn mar b’ eòl,					790
’S ròsladh na grealaich bhog mhaoth,
Air bhioraibh cruaidh caol ’nan dòrn.
Ghearr iad an t-iarmad gu meanmh,
’S shìn mu shliosaibh nan dealg réidh,
’S ri càir dheirg an turlaich mhóir					795
Le deadh-sheòltachd bhruich is ghréidh.
’Nuair thug iad an gnìomh gu teach,
Sgaoileadh am bòrd reachdmhor fial;
Shuidh comunn nan ceannard cruinn,
’S ghabh na suinn a réir am miann.					800
’Nuair chaisgeadh an t-acras geur
’S a dh’ion-fhuadaich iad feum lòin,
Labhair gu grad ris an rìgh
Nestor liath bu bríghmhor glòir:—

A mhic Atreuis is mór cliù!						805
Agamemnoin iùil nan sonn!
Cha chòir gun caith sinn an là
’N so ri connspoid bhàth gun chonn.
Éis na biodh tuilleadh ’sa’ ghnìomh
A chuir rìgh nan dia ’nar làimh.					810
Grad-chomhghairmear arm na Gréig,
’S tairngear iad gu léir air tràigh.
Theid sinne tha ’n trath-so cruinn

[TD 53]

Fad an raoin a nunn ’s a nall,
Gach ceàrn is tuineadh do’n t-slògh					815
’S gum mosglamaid còmhrag lann.

Aon tiotadh cha d’éisd an rìgh;
’S ghrad-thug impidh da ’mhaoir-ghairm,
Am feachd a theanal gun dàil
’S an tarruing gu blàr air leirg.					820
Dh’éigh na maoir a b’ onfhach sgairt;
Thriall a’ chaismeachd fad an fhuinn;
’S ’nan tuil-mhaoim a dh’ionnsuidh gleòis
Thair a’ mormhaich dhòirt na suinn.
Ghluais a mach ’s an rìgh air thùs,					825
Na cinn-fheodhn’ a’ stiùradh chàich,
Chìte Pallas nan gorm-shùl
Romp’ a’ dùsgadh sùrd a’ bhlàir.
Air a slios bha ’n sgiath bhith-bhuan,
Thoirteil, àillidh, luachmhor, throm					830
Dheàrr gathan loinntreach bho ’cléith,
A shoillsich gu léir am fonn.
Bha ceud nathair shniomhain ruadh
’Ga lasadh mu’n cuairt a dh’òr,
Ceud bann do’n stuth riomhach nuadh,				835
Fiach gach aoin diubh buaile bhò!
Leis a’ bhall airm so ri ’taobh
Shiubhail i ’n raon sear is siar,
A’ mosgladh speuraid ’s gach feòil,
’S mean-acrais gu còmhrag dian.					840
Dh’fhadaidh i gaisge ’s gach creubh,
’S bu mhìsle leatha streupaid laoch
No pilleadh le’n longaibh luath
’Nunn thair chuan gu tìr an gaoil.

Mar fhalaisg àird nan dearg-smùid					845
’San fhrìth mhóir air stùichd nan sliabh,
Lasair a’ bàrcadh mu’n chruaich,
Bho’m faicear ruadh-fhaoidhleas cian:
B’ amhlaidh comh-imeachd an t-sluaigh
’S na h-airm bu neo-thruaillidh gnè;					850
Fad-shruithean soillse bho’n cruaidh
A’ ruigheachd a suas gu nèamh.

Mar ealtainn gun àireamh cheann
Lachainnean fionn, is ghlas-chorr,

[TD 54]

’S ealachan fad-amhach bàn						855
Timchioll Asius nan gorm-lòn,
’S éibhneach iad a nunn ’s a nall
Thair Caïster nan deann luath,
’Tearnadh le garraicleis bhaoth,
’S freagraidh am fliuch-raon d’am fuaim:				860
Sin mar bhrùchd an teanal mòr
Nuas a còir nam bùth ’s nan long:
Fir is steudan ri toirm chos,
’S an talamh ag osnaich throm.
Thair dail Scamandair an fheòir,					865
Dhòirt na mìltean slòigh cho dlùth
Ri buidhinn lìonmhoir nam blàth
A dh’fhàsas ’sa’ chéitein chiùin.
Mar mhìltean mean-chuileag bàth
Feadh thigh-àiridh glinn a’ bhuair,					870
An aimsir an earraich thlàth,
’S bainn’ air làr an tàmh nan cuach:
B’ amhlaidh, fad a’ chòmhnaird réidh,
Sliochd na Gréig a b’ òrbhuidh cùl,
Fo iom-ghluasad gu sluaigh Thròidh,					875
’S iarraidh còmhraig nan sleagh dlùth.

Mar bhuachaillean air raon cian
Làn ghobhar fiar-adhairceach gorm,
’Nuair thearbar gun strìth gach treud
A mheasgnaich air réidh nan learg:					880
Sin mar thearb na ceannaird threun
Feachd na Gréige bhos is thall:
Dheasaich gach triath a shluagh féin
’Chum dol sìos gu streup nan lann.
Thriall gu mórdhalach thair chàch					885
Agamemnon a b’ àrd luaidh;
Crios mar Mhars air seachad siar,
’Uchd ’s a chliabh mar dhia nan cuan,
A dhà shùil ’s a cheann mar Ióbh
Nì ’s na neòil an torann cruaidh;					890
’S timchioll ceann-aghaidh an laoich mhóir
Shoillsich euchd is glòir is buaidh!

Mar tharbh aoibheil làirceach, trom,
’S an spréidh air an àilein cruinn,
Stàtail a thriall, àillidh ’chom,						895

[TD 55]

’S e ’gluasad mar rìgh an fhuinn.
Sin mar ghluais mac Atreuis àigh;
Oir thog Ióbh e gu h-àrd-uaill;
Suaicheant’ an là sin ’s gach cliù,
Chìt’ e ’measg fear-iùil a shluaigh.					900

A chèolraidhibh binn an dàin
Tha ’n gorm-lùchairt àird nan reul!
’S dearbh gur leibhse fios na bha,
’S fios na tha, ’s na thig no théid;
’S fios duibh nèamh ’s an talamh cian,				905
’S an dubh-dhoimhneachd shìos fo’n bhonn:
Ar sùil-ne cha’n fhaca ni,
Chualas a mhàin brìgh nam fonn:
Innsibh co lìon gaisgeach treun
A threòruich a’ Ghréig gu buaidh:					910
Cha’n fhuilgeadh mo ré ’s mo neart
Gun àirmhinn-sa feachd an t-sluaigh.
Ged chuirte deich teang’ am cheann,
Is deich beòil gu ranndachd dhuan;
Onfhadh neo-bhrisdeach am chàil,					915
’S mo sgairt chuim do stàillinn chruaidh.
Innsibh leams’, a naonar òigh
Tha ’n tighean àrd Ióbh bhith-bhuain!
Gach ceannard is long a sheòl
Thair an tuinn, gu Tròidh nan stuagh.					920

Clonius is Peneleus treun,
’S Prothoénor chìt’ air thùs,
Arcesilaus, Leitus dian,
’S arm Boeotia ’triall fo’n iùil.
Muinntir Aulis nan creag doirbh,					925
’S Hirié ghorm is flichneach raoin,
Eteon pìceach nan glas-chruach,
Scoenos, Graea ’s cuan ri ’thaobh,
Scòlos d’an taic an sliabh cùil,
’S Micalus nan giùthsach cian,					930
Gaisgich Harma deas is tuath,
’S Thesbia bhlàth ’s am buan a’ ghrian:
Peteon is Ilesion thall,
Shìos Ocalea, Medeon shuas,
Heleon, Hyle nan allt searbh,						935
’S deadh-Erythrae learg nan uan.

[TD 56]

Coronae, ’s Eutresis mheanmh,
Thisbe nan geal-chalman òg
Copae ’n taic an uisge chiùin,
’S Haliartus ùr nan lòn.						940
Sliochd Phlataea ’s guirme bàrr
Glissa thlàth nam fìonain trom
Onchestus ùr-choillteach ghrinn
Daingneach Neaptain rìgh nan tonn.
Hypothebae, ’s Arné réidh,						945
Nam fìon-lios d’an ceutach tuar,
Mydé, Nissa ’s feartmhor brìgh,
’S Anthedon aig crìch a’ chuain.
B’ e sin uil-àireamh an t-slòigh,
Neart Bhoeotia, caogad long;						950
Armaicht’ air gach birlinn luath
Bha dà uair trì fichead sonn.

Sluagh Asplédoin thriall ri’n taobh,
’S Orchomenos raointeach mhór,
Fo chloinn ionmhuinn dé nam blàr,					955
Ascalaph, ’s Ialmen còrr;
Astyoché ’m màthair gaoil,
Rìoghann ùr bu chaoine snuagh,
Thaisbein Mars do’n òigh a spéis
’S i ’n cùirt Actoir fhéil ’na suain.					960
Am mullach an aitribh àird
Ghabh e fàth, is fhuair e còir:
Fo’n dà shonn ud thriall thair sàil
Deich is fichead bàrc fo sheòl.

Muinntir Phocis ghluais ri’n cùl,					965
Dà fhuirbidh ’toirt iùil do’n t-sluagh,
Mic Iphitas bu mhór conn
Le’n dà fhichead long air chuan.
Cyparissus am fonn gnàiths
Python àrd nan scorr bheinn liath					970
Panopoea, Daulis àigh
’S Crissa, còmhnuidh ghràidh nan dia.
Anemoria nan tùr grinn,
Ùr-Lilaea ’s rìomhach dealbh;
Bho’m faicear Cephisus chiùin					975
Sìos na glinn ’na lùbaibh balbh;
So na thog Phocis do dh’fheachd.

[TD 57]

’Nan airm chruaidh bu daite lì,
’S ghlèidh iad gun ghéilt air an tràigh
Taic Bhoeotia mu’n làimh chlì.					980

Sìol nan Locrach ghluais gu strìth
Fo’n Aiax a b’ ìsle com,
Ach Telamon ’s e bu mhò
’Nuair thairngte na seòid air lom.
Aiax mac Oileuis thréin,						985
Beag a mheud, ach mór a bhladh;
Clis an tòireachd; mar e féin
Sonn ’sa’ Ghréig cha thilgeadh sleagh.
Calliarus, Cynus phailt,
Opus, Scarphe, Bessa dhoirbh,					990
Tarphe choillteach, bheairteach, bhlàth,
’S Augia ghràdhach nam blàr gorm.
Thronius ìochdrach, tìr romh’n taosg
Ruadh-Bhoagrius nam maom dian:
Bailtean dùthchais an t-sàr-shluaigh,					995
Dh’fhalbh le h-Aiax uaill nan cliar.
Na Locraich uile dh’an géill
Cuairt Euboea ’s naoimhe fonn,
Roimh dhailthean uaine nam bàrc
Sheòl iad air dhà fhichead long.					1000

Sluagh Euboea taic ri’n cùl,
B’ acrach iad gu dìoghailt chruaidh,
Muinntir Dhiois nan glas-thùr,
’S àrd-Cherinthos dlùth do’n chuan.
Styria dheisear, Calchis chruinn,					1005
Deadh-Charystos, sliabh ri ’bonn,
Dream Eretria ’s làidir mùr,
’S Istia shùghmhor nan dearc trom.
Sin feachd nan Eileineach àigh
Clann Abais bu mhath gu gleus;					1010
Thriall Elphenor air an ceann
Craobh-chòmhraig nach b’ fhann ’san streup;
Chìt’ air ghuaillibh nan garbh-laoch
Am falt cas-bhuidh, sgaoilteach, réidh;
’S curanta dh’imreadh na suinn					1015
Fad-chroinn uinnsinn nan sleagh geur.
Mu chliabh nam biùbhaidh ’sa’ bhlàr
Le ’n neart bhiodh a’ mhàilleach pronn:

[TD 58]

Air dhà fhichead birlinn luath
Dh’astair iad thair chuan nan tonn.					1020

Feachd Athénae ’n lìonmhor sluagh
Sheas ’nan taic gu bruanadh sgiath;
Dùn Erechtheuis bu mhòr conn,
B’ i ’dhearbh-mhàthair am fonn fial:
Rinn Pallas ’àrach ’s e òg,						1025
Ionghainn mhórdhach rìgh nan speur;
Thug is’ e gu còmhnuidh ghràidh,
’S dh’altrum ’na sàr-theampull féin.
A bhrìgh sud, tha ’n dream ’ga luaidh,
Mu h-altair is buaine gnè,						1030
’S ag ìobairt saill tharbh is uan
Gach bliadhn’ a nì cuairt mu nèamh.
Ghluais iad fo Mhenestheus àigh,
’S sheòl an caogad bàrc thair tuinn:
Ris-san cha stuaigheadh aon laoch					1035
A dh’fhàs riamh air aodann fuinn,
A ghleusadh luchd-sgiath gu feachd,
’S a tharruing steud bras air raon:
Nestor a mhàin mheal a chliù
’Bhrìgh gun d’fhuair e tùr bho ’n aois.				1040

Dream nan Salmach lean gu teann
Air dlùth-reang nan Aithneach treun,
Fo’n mhór-Aiax bu gharbh com;
’S bha trì cheithir long ’na dhéidh.

Dhìol Argos a còmhlan sluaigh,					1045
Aitim Thyrinth nan stuaigh-dìon,
Réidh Mhaséta, Troezen àrd,
’S Epidaur nan gàrradh-fìon;
Asin, Hermion, (tràigh ri’n taobh)
Nan spiod caol, ’s nan geòdha crom,					1050
Heione, ’s Aegina ghràidh
Daingneach mu’n iadh gàir nan tonn.
Diömed bu lìonmhor euchd,
Bh’ aig na tréin mar cheud fhear-iùil,
Sthenelus is Eurial còrr						1055
Mac Mhecistus, bu mhòr cliù.
Ach Diömed ’s e bh’ air thùs
Le beachd a’ stiùradh nan sonn:
Sheòl iad thair a’ ghaillbheinn duinn;

[TD 59]

Ceithir fichead suim an long.						1060

Dream Mhycenae ’n aitribh ghrinn,
Corinth phailt is rìoghail dealbh;
Arethyre bhòidheach bhlàth,
’S raoin Chleònae nan sàr-shealbh.
Ornia, ’s an cinn lòn gun airc,						1065
’S dùn Adrastuis rìgh nan treun,
Gonoessa nan tùr àrd
A’ cur fàilt air neòil nan speur.
Hyperesia ’s Aegeon siar
Helicé ’s fial farsuing cuairt,						1070
Tìr Phellene nan rùsg bàn,
’S gach fine mu thràigh a’ chuain.
Aca bha cóig fichead long;
’S Agamemnon, conn nan cliar,
’Na chruaidh ghlan-lainntrich, air cheann				1075
Nan gaisgeach gun mheang a’ triall.
Leis-san dh’éirich neart an t-slòigh
Bu treise ’sa’ chòmhrag bhuan:
’S dhealraich rìgh nan rìgh thair chàch
Mórdhach an àgh, àrd an uaill.					1080

Iadsan a threabh srathan cian
Lacedaemoin nam fiar-bheann,
Messé nan geal-chalman òg
’S Augia ghorm is bòidhche gleann;
Pharé, Laäs, Sparta threun						1085
Amyclae, ’s Brysaea chaoin
Oetilus ìochdrach nan sròn,
Helos, ’s a’ mhuir mhór ri ’taobh;
Menelaus b’ iùil do’n t-sluagh
Dearbh-bhràthair uasal an rìgh;					1090
Sheòl iad air thrì fichead long
An leanmhuinn nan sonn gu strìth.
Greis bho chàch chaidh iad ’nan airm
’S e féin feadh gach roinn do’n leirg;
Leòmhannach, fuileachdach, garg,					1095
’Chur aigneadh air ghoil gu feirg.
Dìoghailt léir-sgriosach ’na mhiann
A leith Helen nan gnìomh cràidh;
Smuainte cha leigeadh ’ga chòir
Ach osnaich is deòir a ghràidh.					1100

[TD 60]

Pylos nan glas-oitir cian,

Amphigenia ’s lìontaidh fàs,
Arené chiatach nan leachd,
Cyparis d’am faisg an tràigh,
Aipy ghaothmhor, Pteleon mheanmh,				1105
Elos aig a bhalbh-shruth chiùin,
Thryos, for an lùbach réidh
Cuairt Aephaeuis sìos mu’n mhùr:
Dorion, ’s an d’tháinig trom-dhìth
Air Thamyris binn nan duan,						1110
’Nuair dh’fhàg e, ’s e ’triall gu ’thìr,
Dùn Oechalia ’s rìomhach stuaigh:
B’ i ’chlaon-bheachd gu ’m b’fheàrr a thùr
A mhosgladh theud ciùil gu fuaim
No naonar òignion nan speur,						1115
Sliochd an dé nì ’n torunn cruaidh.
Las fearg nam ban-dia gu h-àrd
’S ghrad-chuir tàmh air gleachd nan spòrs;
Dh’iadh mu ’shùilibh duibh-leus buan
’S dh’fhàs a’ chruit gun luaidh, gun cheòl.				1120
An aitim ud dh’fhalbh gu léir
Le sean-Nestor nan steud lom;
Naoi uairean deich birlinn ùr
Stiùir fo ’iùil thair shùgh nan tonn.

Dream Arcadia bh’ aig bun sléibh					1125
Tìr Chilléné nan gorm-chrann
Faisg air uaigh Aepituis thréin,
Bu teòm’ an dlùth-streup nan lann;
Pheneus is Mantinea ghaoil
Àrd Enispé nan gaoth doirbh,						1130
Orchomenos bhliochdach chaoin,
’S mìltean caor’ air thaobh a learg.
Ripe, Stratie, Tegea chùil
Stimphel, ’s a’ choill ùr mu’n cuairt,
Mùr Pharrasia nan sneachd bàn,					1135
’S a cudrom air bhàrr nan cruach.
Agapenor bu chian cliù,
Gaisgeach a rinn iùil do’n t-slògh;
Luchdaich iad trì fichead bàrc	
Le laoich bhras bu dàn ’san tòir.					1140
Agamemnon rìgh nan sonn

[TD 61]

Thug dhoibh cabhlach nan long luath,
A thaisteal nan sumbaid ciar
’Bhrìgh nach b’ eòl doibh gnìomh a’ chuain.

Fir Bhuphrasium thriall ’nan déidh					1145
S’ Elis naomh is ceutach fonn,
Mu ’n tarruing Myrsin a crìoch,
’S Olen nan sgùrr riabhach lom.
’S na raointean gu léir mu’m falbh
Uisg’ Alysium nan garbh-steall;					1150
Ceathrar flath bh’ air thùs an t-sluaigh,
Deich longan luath’ aig gach sonn.
Amphimach thug iùil do’n fheachd,
’S gin mhic Actoir, Thalpius òg,
Diòres, deadh-mhac do’n triath,					1155
Amarynceus nan gnìomh còrr.
Ceathramh ceann-feodhna nan cliar,
Polyxénus mar dhia blàir:
Ghéill doibh sud na h-Epich phailt.
Cinneadh borb nach meat gu h-àr.					1160

Lòd Dhulichium sheas ri’n taic,
’S nan eilein is feartach buaidh,
Mu choinnimh Elis nan gràdh
A’ gorm-bhreacadh air a’ chuain.
Meges a ghluais air an ceann						1165
Coltas Mhars an strìth nan sonn,
Mac do’n t-saoi bu cheisd le h-Ióbh,
Pyleus mórdhach nan steud lom.
Romh fheirg ’athar theich e ’nunn
Gu dìon-stuaigh Dhulichium chruinn,				1170
’S sheòl e le ’chuid còmhlan àigh
Air dhà fhichead bàrc thair tuinn.

Cephalenich nan àrd-ghlonn,
Bho Ithaca chrom nan stùchd,
Coryclaea ’s uaine loinn						1175
Neritus luasg-choillteach ùr,
Samos is Zacynthus ghorm,
Aegylips nan carraigneach cruaidh,
’S na dh’àitich Epeiros chaoin
Mu ’n oirthir aig taobh nan stuadh:					1180
Dhoibh-san thug Ulysses iùil,
Saoi an doimhneachd tùir mar Ióbh

[TD 62]

Dà luing dheug fo’n treun gun chearb
’S am broillichean dearg mar ròs.

Thoas mac Andraemoin chòrr						1185
Ceannard nan Aetólach garg
A Pleuron is déine taic,
’S Calydon nan leachdainn dearg;
Òlen nan ciar-aonach cas,
Sgùrr Phylene nam bac crom;						1190
Calchis ìosal air chraig dhuinn,
’Ga sloisreadh le luinn nan tonn.
Oeneus gaisgeil cha robh ann,
E féin ’s a chlann gun bhi buan,
Melëàger a’ chùil òir							1195
Fo thasguidh nam fòd ’san uaigh.
Dh’earb na h-Aetólaich ri smachd
Thóais nach bu lag ’san stoirm;
’S bha ’n dà fhichead long ’nan sgrìb
Nunn thair dhìlinn nan stuadh gorm.					1200

Muinntir Chréta ghluais fo iùil
Idomein shleagh-chliùitich mhóir;
Phaestus, Lyctus, Rhytion àigh
Gortyn nan tiugh-bhàbhun còrr
Cnossus, is Lycastus bhàn						1205
A’ dealradh gu h-àird nan speur,
’S gach sìolach an eilein garbh
Nan dà chaogad daingneach treun.
Merion, coimeas Mhars nan lann,
Bu dara ceannard an t-slòigh:						1210
’S dh’fhalbh leis na gaisgich thair sàil
Ceithir fichead bàrc fo sheòl.

Tlepolemus armach deas
Mac Earcaill bu treise conn,
Bh’ air thoiseach nan Ròdach grinn;					1215
Trì uairean trì suim a long.
Trì buidhnichean lìon an t-slòigh
A ghabh Innis Ròid bho thùs,
Lindich is Ialissich àigh,
’S dream Chameirois nam bàn-thùr.					1290
Bu cheannard iùil doibh ’sa’ bhlàr
Tlepolemus nan sàr-shleagh,
A rug Astyoché mhìn

[TD 63]

Do’n Earcall bu bhrìghmhor bladh.
Thug esan i leis bho bhruaich						1225
Uisge Shelle ’s fuaimneach tonn
An déidh móran dhaingneach àrd
A leagadh ’nan càrn air fonn;
’Nuair dh’fhàs Tlepolemus treun
’San talla bu sgèimheil stuaigh,					1230
Chosgair e ’bhràthair-athar gaoil,
Sean-Lycimnius, craobh nam buadh.
Dh’armaich e cabhlach gu grad,
’S theich le ’chòmhlan, fad thair chuan;
Oir ’chum an rùn ’thoirt gu gnìomh,					1235
Bha sliochd Earcaill ’ga dhian-ruaig.
An Innis-Ròid fhuair e tìr
An déidh sgìos an annraidh mhóir;
’S ag aitreabh ’san fhearann chaoin
’Nan trì meuraibh sgaoil a shlòigh.					1240
Bu dhìdinn doibh rìgh nan dia,
Shoirbhich e le ’n gnìomh ’s gach ceum,
’S dhòirt orra saoibhreas gu leòir
’Na dhearg-fhrasaibh òir bho’n speur.

Trì birlinnean thriall thair tuinn;					1245
Bu thriath cinnn doibh Nireus òg
Mac Charoip ri h-Aglae ghaoil,
Nireus uasal bu chaoin neòil,
Nireus a b’ fheàrr dealbh ’sa’ Ghréig
Seach an t-Aichioll euchdach ùr;					1250
Ach b’ anfhann a lamh an cruas,
’S cha mhór sluaigh a ghluais fo ’iùil.
Cathair Euripil dùn Chois,
Nisir, Carpat nan ros fiar,
Eileinean Chalydnae phailt						1255
’Nan sreudaibh breac seachad siar.
Sliochd mhic Earcaill a b’ àrd cliù,
Phidip, Antiph, iùil an t-sluaigh;
Deich is fichead bàrc ’nan deann
’Gan aiseag thair ghleann a’ chuain.					1260

Luaidheam a nis co lìon feachd
Argois nam Pelasgach garbh,
Alos, Phthia, Hellas ghaoil
Nan rìbhinn is caoine dealbh.

[TD 64]

Alope ’s Tréchin nan stùchd						1265
Tìr dhùthchais nan laoch gun mheang,
Myrmidich, Hellenich gharg,
’S clann Achaia b’ ainm do’n dream,
Sheòl iad uil’ air chaogad long,
Aichioll nan euchd air an ceann;					1270
Ach neach cha robh ’n còir nan sonn
’Gam mosgladh gu còmhrag lann.
Luidh ’na bhirlinn fad bho’n t-sluagh
Aichioll uaibhreach nan ruag dlùth,
Feargach mu’n Bhriséïs òig						1275
Ionghainn cheutach an òr-chùil.
Ghlac e i ’n Lyrnessus àrd
An déidh claidreach nam blàr sgìth,
’Nuair leag e ’chathair ’na càrn
’S Thebé naomh nam bàbhun grinn.					1280
’Nuair thuit Mynétes le ’chruaidh,
’S Epistroph bu luath ’sa’ chath,
Sliochd an Eóbhoin bu mhòr clì
Mac Shelepiuis rìgh nam flath.
Sìnt’ a nis ’na luing a’ bròn,						1285
’S fearg mu’n òigh a leòn a chléibh;
Ach éiridh an saoidh gun dàil,
’S dearbhaidh fuil is àr a cheum!

Chuir Phylacé ’n uidhim a laoich
Pyrras is maoth-lusach cluain						1290
Coilltean Chéreis nach searg blàth,
’S Iton, màthair nan sàr-uan,
Pteleon ghorm nan gleannan feòir,
Antron nam fliuch-lòn, ’s nan toll:
Ghluais Protesilàus mòr,						1295
’Fhad ’s bu bheò, air thùs nan sonn;
A nise, bha ’n gaisgeach àigh
An cadal a’ bhàis fo’n fhòd:
Dh’fhag e leith-dhèant’ a thigh àrd
’S bean-chomuinn a ghràidh fo bhròn.				1300
B’ esan ceud churaidh na Gréig,
A leum as a luing air tràigh,
Ach thilg nàmhaid an t-sleagh gheur
’S fhuair e ’n t-eug, mar leubh an dàn.
Ged ionndraich iad rogha nan triath,					1305

[TD 65]

Dhaibh cha b’ fhad gun riaghailt iùil,
Deadh-Phodarces craobh an euchd
Mac Iphicluis nan treud dlùth,
B’ e ’bhràthair Podarces còrr,
Ach b’ òig’ e na ’n treun a dh’fhalbh;					1310
’S cha bu mhac-samhuilt do’n t-sonn,
An gliocas, an conn, no ’n dealbh.
Gidheadh, le crionntachd fir-iùil
Threòruich e ’s gach cùis a shluagh:
’S air dhà fhichead long fo bhréid					1315
Gheàrr iad còmhnard réidh a’ chuain.

Muinntir Ghlaphir, ’s nan sreith shliabh
Mu loch Bhoebé shìos ’sa’ ghleann;
Àrd-Iolcos nam fuar-stoirm,
’S Pheroe ’n cluinntear toirmrich allt:				1320
Thriall iad sud gu blàr nan strìth,
Air aon bhirlinn deug thair tuinn:
Eumelus treun air an ceann,
Sìol Admetuis a b’ fheàrr loinn.
Rug Alcestis an t-òg ùr						1325
Ionghainn Phelias nan cliù buan:
Air aitim cheutaich nan gràdh
Fhuair i bàrr an àilleachd snuaidh.

Feachd Mhethone dh’fhalbh ’nan déidh,
’S Mheliboea nan claon-learg						1330
Thaumacia thùr-dhaingeann àigh,
’S tìr Olisoin nan càrn doirbh.
Philoctetes bh’ air an ceann,
Làmh a stiùradh nan calg-ruinn;
Bha ’sheachd longan luath ’nan deann,				1335
’S caogad fear saighd’ air gach luing.
Ach luidh esan fo chràdh trom
An Lemnos mu’n crom a’ mhuir;
Dh’fhàgadh e le sliochd na Gréig,
’S beithir neimhe ’n déis a ghuin.					1340
Bha ’n lionn dubh a bhrùchd a’ bhéisd
A’ geur-chagnadh creuchd nam pian
A’ ghaisgich air tràigh fo sprochd;
’S dh’ionndraich iad gu goirt a dhìon.
Ach dhoibh cha b’ fhad gun fhear-iùil;				1345
Medon chaidh air tùs an t-slòigh

[TD 66]

Mac dìolain Oïleuis thréin
A rug Rhéna do’n laoch mhór.

Sluagh Aechalia thàmh an tìr
Eurituis bu rìoghail smachd,						1350
Daingneach Thrica ’s ìsle sluaigh,
’S mùr Ithoma nan cruach breac.
Chìte ’triall tarsuing an fhuinn
A’ mosgladh nam buidhnean tric.
Dà mhac Aesculapiuis àigh,						1355
Podalir, ’s Machaon glic.
Dh’fhògradh iad so le sgil làimh
Gach aon-ghaoid a thàr an com:
’S air thrì deich àrdraichean slìm
Sguab iad clàiridh mhìn nan tonn.					1360

Sliochd Ormenium làr a’ ghlinn,
Hyper nan sruth fìor-ghlan luath,
Aster, ’g an cùl-taic an sliabh,
’S Titan nialach nan sneachd buan.
Euripil air cheann nan treun						1365
Mac Ebhémoin a b’ àrd cliù:
’S bha ’dhà fhichead fiùrach grinn
A’ crònan thair dhruim nan sùgh.

Argis, Girton, Helon ghràidh,
Fo dhìon sgàil Olimpuis mhóir,					1370
Orthé, ’s Oloösson àrd
Dh’éirgheas le ’stuaigh bhàin ’s na neòil.
Bu cheannard doibh sud gu feum
Polypoetes nan sàr-bhuadh,
Mac Phirithouis, làmh a’ ghleòis					1375
A fhuair gin bho Ióbh bith-bhuan.
(Ghabh Hippodamé ’n t-ùr-mhac
An gaol-ghlaic Phirithouis chòrr,
Air Centauir ’nuair chaidh an ruaig
Sìos le Pelion cruach a’ cheò:						1380
Dh’fhuadaich e roimhe dh’ aon mhaoim
Urraisgean a b’ oillteil com;
Theich iad ’s an raoichdich romh ’chruaidh
’S ghabh fasgath ’nan uaimhibh toll.)
Mar ris, thug Leonteus iùil,						1385
Sìol Choronuis ùidh nam fear;
’S dh’astair iad gu raon a’ bhlàir

[TD 67]

Le’n dà fhichead bàrc thair lear.

Bho Chiphus thug Guneus glic
Dà bhirlinn fhichead thair chuan,					1390
Peroebich nan diarras garg,
’S Enienich, ainm a shluaigh.
Fir Dhodóna nan naomh-chrann,
’S tric le sian a’ gheamhraidh fear;
’S muinntir Thitaresiuis ghaoil					1395
Shiubhlas sèamh ri taobh a bruach,
A sruth cuartagach geal-ghrinn
’Ga dhortadh am Peneus crom
’S i ’falbh gun mheasgnadh ’na still
Thair uachdar airgid a thonn,						1400
Mar ùilleadh ùr-mhèinneil, tlàth
Uisg’ is eaglach àghmhor buaidh
Meur i do’n Styx dhuibh ’sa’ ghrunnd
Naisgeas mionn nan dia bith-bhuan.
Tuath Mhagnesia dh’fhalbh ’nan déidh				1405
’S mac Tenthrédoin nan geur cholg,
Bho shliabh tiugh-mhaildheach nan sgàil,
Pelion àrd nan giuthsach gorm,
’S bho’n ghleann tha ’na dhuathar cian,
Tempé chiatach nan lus caoin,					1410
’S Peneus shèamh na lùbaidh fiar
Seachad sìos roimh reang nan craobh.
Air dhà fhichead bàrc fo bhréid
Sheòl iad sud gu léir thair sàil.
Sin armailt na Gréig’ air fad						1415
Fo stiùradh a Gaisgeach àigh.

Luaidh, a nis’, a cheòlradh bhinn!
Co bh’ air thùs an strìth nam flath?
Aithris co bu teòm’ air ghleus,
’S a b’ fheàrr cùrs-eich ’san treun-chath.				1420
Eich Eumeluis a b’ fheàrr neart,
Iad bras mar ealtuinn nam beann;
B’ ionann aois is àird’ is dealbh
Nan steud ùr bu mheamnach srann.
Rìgh a’ bhogh’ airgid gun mheang,					1425
Dh’àraich am Pieria crom
An dà làir iullagach sheang
Nach meataicheadh gàir nan sonn.

[TD 68]

Aiax mac Thelamoin chòrr
B’ fhear toisich an còmhrag airm					1430
Am feadh ’s a bha ’n t-Aichioll àigh
Cian bho’n bhlàr, ’s e fo àrd-fheirg.
Bho mhò ’n t-Aichioll gu mór mór
Aichioll gleust’ an tòir nan ruag;
Na h-eich a b’ àillidh ’sa’ Ghréig					1435
Ag iomrach an tréin gu buaidh.
Luidh esan ’na thàmh bho ’n strìth
’N taice nan slìm-bhirlinn luath,
Àrdan ri ’bhuachaille-cùil
Deadh-mhac Atreuis, iùil an t-sluaigh.				1440
Chìt’ a luchd leanmhainn gu léir
Ri h-àbhachd aig beul nan tonn
’G imirt air shaighdean nan calg
No ’tilgeadh chlach carraigneach trom.
Sheas na h-ùr-charbaid gun fheum					1445
’S an eachraidh ’nan sreud ’gan còir,
Gun ùidh air còmhrag no gleus,
’G ionaltradh air feurach lòin,
Ceannardan cliùiteach nam buadh
Sìos is suas romh ’n oitir léith					1450
Fo cheal ’s gun an triath ’nan dàil
A mhosgladh an càil gu streup.

Thionnsguinn arm na Gréig’ air triall
’Nan aon-mhaoim gu gnìomh nan laoch
Mar bhàrc-thuil àrd-lasrach dhian					1455
’Caitheamh fad is cian an raoin.
Ceart mar thurluingeas ’s na neòil
Cruaidh-thorunnach mór nan speur,
Fo chorruich ri Typhon garg,
’S a dhealanach dhearg ’nan leum					1460
Le neart nan luath-bheithir dlùth
Ion-sgiùrsaidh o’n talamh trom;
Air ’iomluasgadh bho ’grunnd,
Leaba ’n uaimhrich is garg com.
B’ amhuil a chneadadh am fonn					1465
Le mór-thailmrich bhonn an cos
Deich mìltean a’ triall ’nan deann
Thair an raon gu fannlas chorp.

’N sin thàinig ’na still gu Tròidh

[TD 69]

’Nuas bho chòmhnuidh Ióbh nan reul,				1470
Iris air bhàrr nan sian luath
Le teachdaireachd bu chruaidh sgeul.
Aig beulaobh lùchairt an rìgh
Bha ’chathair cruinn aosd is òg:
Na seann-laoich le gliocas cinn					1475
A’ deilbh luim gu feum an t-slòigh.
Sheasamh taic ri cuairt nan cliar
A’ bhan-dia nì bogha nam braon;
Ghabh i cruth Pholiteis chòrr
Bu chlis ceum an tòir nan laoch.					1480
B’ e gin Phriam an deadh-mhac,
Shuidh e mar fhear-beachd do’n Tròidh,
Gu faicleach, air àrdan cruinn,
Uaigh Aeëteis suinn gun ghò:
For ’m bu léir dha ’n cabhlach cian					1485
’S armailt lìonmhor nam pìc dlùth;
’Na riochd-san sheas Iris faisg
’S thaisbein i gu grad a rùn:—

’S ionmhuinn leats’ a sheanair léith!
’Bhi ’g éisdeachd fhad-sgeul gun chonn,				1490
Mar aimsir na sìth’ a dh’ fhalbh;
’S earghlais nam beud searbh air bhonn.
’S tric a chunnacas iorghuill sluaigh
An teas-chòmhrag nan cruaidh-shleagh;
Ach nì ’m facas sear no siar						1495
Arm cho lìonmhor riamh air magh.
Faic iad a’ taosgadh a nall
Cho dlùth ri duilleach an coill
No mìn-ghaineamh nan gorm-thonn
A chogadh mu d’ dhaingnich ghrinn.					1500
A Hectoir mheamnaich nan euchd
Riutsa dh’earbainn gleus an t-sluaigh:
’S tric luchd comraidh bho thìr chéin
’Chum bhur feum anns a’ mhór-sluaigh.
Gach teang’ is cinneach ’san fheachd					1505
Tairngear air faich’ iad gu léir,
Grad-nochdar ri còmhrag lann
’H-uile dream fo’n ceannard féin.

Dh’aithnich Hector a’ bhan-dia;
’S an umhlachd da ’briathran luath,					1510

[TD 70]

Ghrad-leig e ’choinneamh fo sgaoil
’S dh’éigh e ’laoich gu ’n armaibh cruaidh.
Dh’fhosgladh na còmhlachan àigh
’S bhrùchd na slòigh gu blàr nam pian;
A’ choisridh, ’s an eachraidh bhras,					1515
Chluinnt’ an gleadhraich fad is cian.

Air leith bho bhaile nan cliar
Bha tulach ghorm, ghrianach, thlàth,
Ag éirigh air lom an raoin
’S fad-shealladh bho ’thaobh ’s gach làimh.				1520
An guth dhaoin’ a ghluais air feur,
Tom Bhateia ’s ainm do’n chruaich,
’S Cnoc Mhirynné nan leum àrd
Am beul-ràdh nan dia bith-bhuan.
Thairngeadh an sud gaisgich Thròidh					1525
’S luchd an còmhnaidh fo’n airm àigh;
Hector air an ceann gu léir
’Gan stiùradh gu h-euchd nam blàr.
Timchioll-san bha neart an t-slòigh
An lìon-àireamh, ’s am mór-bladh;					1530
Dùint’ an cruaidh bho bhonn gu bàrr:
’S bu teòm’ iad air àr nan sleagh.

Dh’imich clann Dhàrdain fo thriall;
Aonghas nan cath dian mar iùil,
A ghin Anchises gun fhoill						1535
Fo sgàil Ida nan coill dlùth;
Cleamhnas fir d’an dual an t-eug
Ri ban-dé cheutaich nan gràdh:
Dà mhac Antenoir ’na chòir
A b’ eòlach ’s gach ceum d’an bhlàr.					1540

Sluagh Sheleia d’an robh fonn
Aig Ida mu bhonn an t-sléibh:
Aesepus is dorcha tonn
Deoch thunnta nan sonn gun éis.
Sàr-mhac Lycäoin nan lann						1545
Pandarus bu cheann do’n t-slòigh;
Dhasan thug Dia nan calg luath
An fhiùbhaidh chaol chruaidh ’na dhòrn.

Seòid Adrestia nan tùr ciar,
’S Apaesus is lìontaidh fàs						1550
Pitya nan crann dosrach ùr

[TD 71]

’S beinn Theroea nan sgùrr àrd.
Sheòl Ardrast iad le deadh-phurp,
’S Amphius ’g an robh ’n uchdach lìn
Clann Mheroips dh’am b’fhios na bha				1555
’S gach ni tha no thig gu crìch.
Bu tric ’impidh da dhà mhac
Fuireach fad bho ghleachd nan deur;
Ach b’ fhaoin a bhi ’g earbs a dàil,
’Chaoidh cha seachnar dàn an éig.					1560

Sluagh Phercóté nan lùb feòir,
Practius aig a mhór-shruth luath,
Sestos is Abydos àrd,
’S tìr Arisbé nan sàr-bhuaidh.
Asius Hyrtacus b’ fhear-iùil,						1565
Marcach nan geal-chrùidheach seang,
Thàinig le lòd bu mhór colg
Bho bhruaich Shelle ’s gailbheach deann.

Ghluais Hippothous air cheann feachd
Chloinn Phelasguis nan sleagh àrd;					1570
Larissa dùthchas nan treun;
Sud am fonn bu cheutach bàrr.
B’ fhear ceannsgail eile ri ’thaobh
Deadh-Phylaeus, craobh a’ ghleòis.
Bràithrean iad is mic an tréin						1575
Rìgh Phelasgia, Léthus còrr.

B’ iùil air na Tràchdaich nach tìom
Acamas is Pirus cruaidh
’S gach borb-rìoghachd mu’n iadh tràigh
Hellespoint is gàireach fuaim.						1580

Bha Ciconaich nan gath geur
’S Euphemus gleusd’ air an ceann,
Mac Thresenuis annsachd Ióbh
A sguabas na neòil le srann.

Dheasaich Pyraechmas gu feum					1585
Sliochd Phaeoin nam bogha crom,
Bho chrìch Axiuis nan sruth dian,
Uisg’ is àillidh triall thair fonn.
Le cloinn Phaphlagoin nan euchd
Ghluais Pylaemen nach sèamh fearg;					1590
Sluagh Enetae nam beann cruinn
Sar-bhean altrum mhuileid garg;

[TD 72]

Cromna ’s Aegial, shìos mun tràigh,
Erythinus nan àrd-stùchd;
Cytorus is àghmhor loinn						1595
’S i uaine fo choilltibh dlùth.
Sesamus le ’stuaigh ’san speur;
Srath Phartheniuis nam bruach mìn;
Chìtear ’na h-uchd bun os cionn
Faileas chraobh, is lùchairt rìgh.					1600

Odius is Epistroph còrr
Iùil nan Alisònach treun,
Bho Alybe chian ’sam pailt
An t-airgiod is beairteach mèinn.

Do Mhysich thug Chromis iùil,					1605
’S Ennomus, fear-sùl nan ian,
Ach ’na fhàisneachd bu bheag feum
’S guin an éig ’ga ruag gu dian.
Thuit e gun anam fo chruaidh
An Aichill bu luath gu h-àr,						1610
’Nuair dh’iomain e fuighleach Thròidh
’San t-sruth mhór a b’ fhuaimneach gàir.

Mar thùs do Phrygich nan lot
Bha Ascan is Phorcus treun,
Fonn Ascania b’ ainm dh’an tìr,					1615
’S bu teòm’ iad an strìth nan gleus.

Antiph is Methles bh’ air ceann
Sluaigh Mhaeonia, nan lann gorm,
Bho thaobh Ghigé ’n lochain chiùin,
’S ìochdar Thmóluis nan sgùrr doirbh.				1620

Làmh riu, tharruing Nastes suas
Càraich ghruamach nam borb-phong,
Bho bheinn choilltich Phìroin àird,
’S Mhiletuis aig tràigh nan tonn.
Tìr Mheander nan sruth fiar						1625
A’ snàmh-shiabadh sìos an gleann,
Mycalé chruachach nan sròn,
’S na gorm-neòil a’ falbh mu ’ceann.
Dà mhac Nomioin stiùir am feachd
Amphimach is Nastes treun,						1630
Amphimach, a ghluais mar òigh
A’ deàrrsadh an òr gun fheum.
Cha snaidheadh rìomhadh am bàs:

[TD 73]

Fhuair e ’n ni bha ’n dàn, ’san tuinn;
Chosgradh e fo’n Aichioll mhór,					1635
’S bha ’n t-òr aig a’ ghaisgeach ghrinn,

Glaucus is Sarpédon caoin
Thriall bho Lycia le ’laoich gharbh,
’S bho lus-bhruachaibh Xanthuis àigh
Nan cuartag is àirde toirm.						1640

[TD 74]

DUAN III.

Còmhrag Phàris agus Mhenelàuis mu Helen

Suim an treas duan

DH’INNIS am filidh dhuinn, ’san darna duan, mar a chaidh am feachd a dhearbhadh agus ’àireamh. Tha ’n treas duan a’ cur an géill, ’nuair a bha ’n dà armailt air bheul còmh-dhàlachaidh a chum blàir, gun d’thug Paris dùbhlan-còmhraig do Mhenelàus mu Helen, an rùn an cogadh a chur gu taobh. Fhreagair Menelàus an dùbhlan: agus rinn na Greugaich ’s na Tròidhich cordadh ’na chomh-lorg.

’Fhad ’s a bha ’n dà fheachd ris a’ chomh-cheangal, bha Helen ’na seasamh air balla na Tròidhe, a’ comharrachadh a mach nan laoch Greugach, agus ag innse an seanchais do Phriam seann-rìgh na Tròidhe.

’Nuair a chaidh crìoch air a’ chomh-cheangal, rinn an dà Ghaisgeach còmhrag, agus fhuair Menelaus buaidh. Thàinig Bhénus ban-dia a’ ghaoil, agus theasraig i Paris bho’n chunnart; oir thog i air falbh e am meall ceathaich, agus chuir i ’stigh e ’na sheòmar, ’s ’na leabaidh phòsda féin. Thug i Helen an sin air a bheulaobh a ghrad-thòisich ri esan a thàmailteachadh mar chladhaire cearbach: ach bhuail Paris air beadradh ’s air brìodal, ni nach robh fada ’toirt Helen gu réite. Tha ’m filidh ag innse mar a chrìochnaicheadh am brìodal.

Fa-dheòidh, dh’agair Agamemnon Helen agus a h-ionmhas air na Tròidheachaibh, a thoradh na buadhach a fhuair Menelaus.

’S i aimsir an treas duain earrann do’n treas latha fichead bho thoiseach na sgeulaichde. ’S iad faiche na Tròidhe, agus an Tròidh fein, na h-ionaid-ghnìomha.

[TD 75]

DUAN III.

’Nuair thairngeadh iad air an raon
Fo iùil nan laoch bu ghlan dealbh,
Feachd na Tròidhe ghluais ’nan dàil
Le comh-ghàir ’s le gleadhraich arm.
Amhluidh sgaoth shiùbhlach nan còrr				5
Àrd ’s na neòil a’ bodhar-fhuaim,
Thair ghaillbheinn na fairg’ a’ triall
Roimh spìonadh nan doinionn fuar,
Gu dùthaich nan eilein cian
’Chogadh ris an iarmad mheanmh,					10
Mu’m brùchd iad gu dlùth bho’n speur
Còmhrag béimneach nan eug searbh.
Ghluais na Greugaich fo bhalbh-thosd,
An trom-fheachd bu shocrach ceum;
Gach anam air ghoil gu h-àr,						15
’S gu còmhnadh an spàirn nan creuchd.

Mar dhòirteas gaoth-deas bho ’sgéith,
Falluing neul mu chruaich nan sliabh,
’S bochd le fear-faire nan treud,
’S annsa do’n mèirleach gu gnìomh					20
No ’n duibh-thràth dorcha gun reul;
Luchd astair fo bheud ’sa’ cheò,
’S gann a chìtear tom no glac
’Fhad ’s a shiùbhladh clach a dòrn:
Sin mar dh’éirgheadh cuartag dhall					25
’Ga mosgladh le tatraich bhonn,
Fo thriall nan curaidh gun mheang
Thair chòmhnard an raoin ’nan deann.

Air tighinn fagasg uchd ri h-uchd,
Sheas air gach taobh an dà fheachd:					30
’S chunncadar an tùs a shlòigh
Paris òg bu rìoghail dreach.
Chìt’ air a leis an lann nuadh,
Fiùthaidh ’s balg air ’uallach siar;

[TD 76]

Faobh mathain mu ’ghuaillibh àigh					35
’S e ’gluasad roimh ’n bhlàir mar dhia;
Fad-shleagh ’ga crathadh ’s gach làimh,
’S an dà bhàrr do’n stàillinn chruaidh:
Gu còmhrag fuileach nan beum,
Dhùbhlanaich e ’Ghréig ’s a sluagh.					40

Menelaus nan lann geur
Ghabh beachd air an treun ’san uair,
’Teachd le fad-cheumaibh romh ’n lòn
Gu mórdhach air tùs a shluaigh.
Mar mhean-acras leómhainn ghairg					45
Thachras ri mór-chairbh ’sa’ ghleann,
Ùdlaiche cabrach nan cròchd
No fiadh-ghobhar òg nam beann,
Spòltaidh e ’n fhaodail le ’ghiall,
Sluigidh sìos ’na ceillchdibh dlùth,					50
’N òigridh, ’s a’ chonchuirt gun fheum
’Ga thathunn bho ’bheul gu ’chùl:
Sud mar chìt’ an Greugach ùr
Air iom-chrith gu dìoghailt throm;
’S a charbad fo ’armaibh àigh						55
Ghrad-thòirleum gu làr an sonn.

Chunnaic Paris bu ghlan lì
Air thùs chàich an rìgh ’na chruaidh;
Phlosg ’anam an grunnd a chléibh,
’S theich romh ’n eug air chùl a shluaigh.				60
Mar chì buachaille nan gleann,
’S e ’n doimhneachd choilltich nam beann
Nathair bhreac-shligneach an tuim
A’ saighdeadh air lom le srann,
Breabaidh e seachad ’na leum						65
Romh ’n gharg-bhéisd is millteach ruinn,
Fallus fuar air a ghruaidh bhàin,
Dlùth-chrith air gach cnàimh le h-oillt:
B’ amhuil grad-theicheadh an òig
Romh ’n rìgh mhór bu stàtail loinn,					70
Air cùl reang a dhìslean gràidh,
’S gun seachnadh e ’m bàs a thoill.
Fhuair Hector an t-uasal deas
’G èaladh as bho ghreis nam beum;
Las corruich a chuim gu dian						75

[TD 77]

’S thaosg i mach am briathran geur:—

’Fhir bhòidhich bhuig nan diom-buaidh,
A bhuaireadh bhan le saobh-ghlòir!
’Rìgh nach d’eug mu’m facas grian,
Ach gu h-àraid romh d’ghnìomh bròin!				80
’S mór gum b’ fheàrr no ’m bòsd gun fheum
’S teicheadh an déis fògairt fhaoin;
Thu nise ’d ion-bùrt àig càch,
’S ad bhall-tàmailt do d’luchd-gaoil.
’Nuair chunnacas Paris nan arm,					85
Chlisg a’ Ghréig romh dhealbh an t-seòid,
Ach fhuair iad thu ’mach romh ’n am,
Cridhe fann is com gun treòir.
Am b’ amhuil bho làithibh cian
’Nuair dh’imich thu siar le d’shluagh,				90
T’àrd-loingeas fo’n còmhlan borb,
Thair ghail-bheinnean doirbh a chuain?
(Bu shealladh iongnaidh do’n Ghréig,
’Nan sreud air an oitir dhuinn
Faicinn fiùbhaidh nan seòl crom					95
’S an tonn a’ crònan mu ’druim).
Am b’ amhuil t’aigneadh gun chlì
’Triall gu Sparta tìr nan treun,
’Nuair mheall thu le d’bhrìodal cùil
An òg-bhean a b’ ùire gnè?						100
Aighear is uaill sud do d’nàmh,
Dosgainn is gnìomh nàr dhuit féin,
Cùis chràdhlot do t’athair bròin,
Sgrios is deòir do t’shlògh gu léir.
Dhiùlt thu còmhrag an fhìor-thréin,					105
Menelàus nam beum bàis!
Mu’r diùltadh, dh’aithngheadh do chom,
Nach faoin ceud-chombach do mhnà.
Tairbhe cha dèan t-òr-chùl réidh,
Tabhartas Bhénuis nan gaol,						110
Do chruit airgid, do sgèimh grinn,
’Nuair shìnear thu ’n sal an raoin.
’Anmain chrìn nan gnìomh neo-ghlic!
Mu’r bhi gun chaill Tròidh a toirt,
’S cian bho chaidh air muin do chuirp				115
Earradh chlach a dhìol do lochd.

[TD 78]

Fhreagair Paris a’ chruth chaoin,
(Rudhadh nàire sgaoil mu ghruaidh):—
’S ceart, a bhràthair, ràdh do bheòil,
Thoill mi do dhiomb, ’s còir a luaidh.				120
Tha cridhe ’d chomsa mar chruaidh
Nach taisich romh fhuathas bhlàr,
Ruinn-gheur gu beumannan goirt,
Nach sgìthich an trod a’ chràidh;
Mar thuaigh an glaic saoir ’sa’ choill					125
A’ solar fiùbhaidh dha luing
’Cur neart le straighlidhnean trom
’S e ’bruan-spealtadh chraobh a’ ghlinn
’S amhluidh leam t’anam gun fhiamh,
’S aidicheam gur fìor do ghlòir:					130
Ach na meas, a laoich! mar thàir,
Tiodhlac Bhénuis nan gràdh òir.
Cha chòir saltairt le dimbrigh
Air gibhtean prìseil nan dia;
Bho’n làimh féin tha ’n teachd anuas,				135
’S beairteas iad nach cnuasaich miann.
’N àill leat mi ’chòmhrag gun dàil?
Thoir caismeach gun tàmh na sloìgh;
Mise ’s Menelàus tréun
Cogaidh mu’n chaoin-léig ’s mu h-òr.				140
Biodh cath dian air an lom réidh;
’S an laoch leis an éirich buaidh
Théid Helen ’s a maoin gu léir,
Dhachaidh ’na luing féin mar dhuais.
Naisgeadh càch le càirdeas sìth;					145
Eugadh a chaoidh strith is fearg
Còmhnuicheadh tuath Thròidh ’nan tìr,
Air sgàth fuinn nam mìle sealbh.
Greugaich lìonmhor nan long luath
Grad-aisigeadh uainn thair sàil					150
Gu h-Argos tuineadh nan treun
Fonn nan steud ’s nan rìbhinn àigh.

B’ éibhinn le Hector a ghlòir;
Cheum e gu mórdhach roimh ’n fhonn,
’S le ’fhad-shleagh tarsuing ’na ghlaic,				155
Ghrab e maomadh feachd nan sonn.
Shocraich iad uil’ air an lòn,

[TD 79]

A’ grad-thoirt do’n òrdugh géill:
Dhearc a’ Ghréig air an fhear mhór,
’S bhrùchd ’na chòmhdhail a dh’ aon-bheum,			160
A’ caitheamh mu chom an t-seòid
Fras nan dòirneag ’s nan calg geur:
Gus an d’éigh an ceannard àigh
Agamemnon gràdh nan treun:—

Fosadh oirbh, a chlann na Gréig!					165
Na tilgibh ’fhearaibh nan glonn!
Hector tha ’teachd oirn le sgeul:
Éisdear ciod is miann do’n t-sonn.

An grad-òrdugh ghabh am feachd
An urram do smachd an rìgh;						170
Sheas iad gu léir ’nam balbh-thosd,
’S shìolaidh conbhadh lot gu sìth.

Thuirt Hector, eadar na slòigh:—
Éisdeadh riums’, an Tròidh ’s a’ Ghréig!
Labhram briathran Pharis òig,						175
Ceann-aobhair ar bròin gu léir,
Taisgear gach claidheamh ’na thruaill,
’S leagar gach arm cruaidh air làr:
Menelàüs mar ris féin
Ni deuchainn air réidh a’ bhlàir;					180
An làn-fhianuis an dà shlòigh
Imridh iad an còmhrag dian,
Air sgàth Helen tùs air cràidh
Rìbhinn àillidh nan òr-chiabh:
A’ bhean, ’s a h-earras maraon,					185
Théid leis an laoch d’an dàn buaidh;
Naisgeadh càch le càirdeas sìth,
’S eugadh a chaoidh strìth is fuath.

’Nuair chuala na suinn an ràdh
Fad a’ bhlàir gach beul bha balbh;					190
Dh’éigh fa dheòidh gu h-oscurr’ àrd
Menelaus làmh nan arm.

Éisdibh riums’ a fhuair an tàir;
Agram-sa labhairt mar chòir;
Orm-sa dh’imreadh an gnìomh-nàr					195
A ghin beud nan cràdh ’s nan gò.
’S dùil leam nach cian uainn an t-am,
Thairngeas an t-àmhghar gu ceann;

[TD 80]

Orms’ a ghnìomhaich Paris beud,
Leinne dearbhar streup nan lann:					200
An neach dhinn d’an dual am bàs
Tuiteadh marbh air an tràigh fhuair:
Naisgeadh càch le càirdeas sìth;
’S eugadh a chaoidh strìth is fuath.
Faighear gu h-ìobairt trì uain;						205
Tairgear fear geal duits,’ a ghrian!
Uainein dubh do’n fhonn bhith-bhuan,
’S uan do dh’uachdaran nan dia.
Thigeadh Priam nan ciabh glas,
’S naisgeadh e ceangal nam mionn;					210
Tha ’mhic foilleil, eangbhaidh, cas,
Falachaidh, connspach, leat is leam.
Mar sin, cha d’thig iad ’nar dàil,
Mu’n tàirear air mionn an dé;
’S iomla ’n òige ’s b’ iomla riamh,					215
Luasganach diomhain gun chéill;
Tha’n aois faicleach glic gu h-iùil,
Air gach taobh tha ’sùl-bheachd geur,
’S léir na dh’fhalbh ’s na thig gu crìch
’S freagraidh i gach ni dha réir.					220

Chual’ an slògh le sòlas cridhe;
Dhealraich dùil ri sìth ’s gach com;
Theann iad reang nan steud air chùl,
’S thòirleum fo’n airm ùr air fonn.
Dh’fhuasgladar gach màilleach throm,				225
Sgaoileadar air lom na h-airm;
An dà fheachd bha ’n òrdugh blàir
’S sleaghan sàithte ’sa’ chaol-leirg.

Chuir Hector dà mhaor gu luath,
Dh’fhaotainn uan as an stuaigh mhòir,				230
’S a dh’iomrach fios do’n t-seann-rìgh.
’Chum ’s gun naisgte ’n t-sìth air dòigh
As gu h-àrd-chabhlach nan long
Ghluais Talthybius bu mhór suim,
’Thoirt uain leis gu triath nan speur					235
Nach fealtar le bréig a chaoidh.
’N sin thuirling bho nèamh ’na still
Gu Helen bu rìomhach ciabh
A’ bhan-dia nì ’m bogha frois

[TD 81]

Air fillidhnean glas nan nial.						240
Mar Laodicé nan gaol
Bha ’gluasad ’s a h-aogasg mìn,
Òg-nion bu mheasala loinn,
Gum bi sud do chloinn an rìgh.
Fhuair i leug na féile ’steach						245
Aig a beairt, an talla na mùirn,
Air uachdar an earraidh shròil
A’ fighe nan òr-dhealbh dlùth:
Mar ri h-eachdraidh dhoineich féin
Dheilbh i blàir na Gréig’ air raon,					250
Na dh’fhuiling Tròidh air a sgàth,
’S uile-bhuaidhean cràidh a gaoil.

Ban-dia luath nam bogha breac
Ghairm air Helen nan rosg mall:—
Thig-s’ a ghràidh! ’s gum faic do shùil				255
Gach iongnadh ’san fhaich’ ud thall.
Tròidhich mheamnach nam bras steud,
Is Greugaich nam màilleach trom,
Ge b’ ain-teth gu h-earghlais àir,
’Nis tha tàmh air feirg nan sonn.					260
Chaidh sìth-chlos air blàr nan deur,
Fiath air fad ’s air leud an raoin;
Ceann gach fir air eàrr a sgéith’
’S ’àrd-shleagh sàitht’ am feur ri ’thaobh.
Paris òg is òrbhuidh dual						265
’S Menelaus nan cruaidh-lann
Le ’m fad-ghaithibh calgach geur
Bheir garbh-dhiachuinn euchdach theann:
Do’n neach leis an éirich buaidh
Nì do ghràdh-s’ an luach a dhìol.—					270
Labhair ban-dia nan dealbh grinn,
’S dhùisg ’na h-inntinn mìle miann.

Rùn a muinntreach ’s a ceud ghràidh,
’S na càraid’ a dh’oil i ’n tòs
Las mar theine ’n grunnd a cléibh,					275
’S bhrùchd le ’meall-shùil deur a’ bhròin.
’Nuair thilg i mu ’gnùis gun mheang
Brat-còmhdaich mar shneachd nan gleann
Bu ghrad a h-imeachd air lom
Bho ’n òr-bheairt, ’s i osnach fann,					280

[TD 82]

Dh’fhalbh i gu dubhach ’na tosd,
Gu fosgladh dhorsan nan Sgiath:
’Na cois bha dà mhnaoi mhìn
A’ freasdal ’s gach ni d’a riar.

Shuidh aig àrd-chòmhla nan cliar					285
Comunn liath nan seanar cruinn;
B’iad sud luchd-comhairl’ an rìgh
A dh’fhuasgladh le brìgh gach snuim.
Icetaön, ’s Priam féin,
Ucalegon ’s Thymoetes mór,						290
Panthus, Lampus, Clytius geur
’S deadh-Anténor nan sgeum còrr:
Shuidh iad ri taice mu’n cuairt
Aig balla nan stuaigh ’sa’ ghréin,
Seann-laoich nach d’imich gu blàr					295
A mhosgladh nan àmhghar geur:
Ach bha ’n luaidh air ghliocas cinn
Nan aimsir ’s nan linn a thréig,
Mar thorman nam fionnan-feòir,
’S iàd ri ceòl tràth nòin air ghéig.					300
Chunnacas Helen nan òr-chleachd
’Tighinn faisg dhoibh air ball’ an tùir,
Dh’aidich iad am briathraibh luath,
Gach feart-bhuairidh ’san léig ùir:—
Naoi bliadhna ’g iorghuill nan lann,					305
’S mairg a mheas mar iongnadh dhuinn
Mu ghaol na finne gun mheang
A b’ fheàrr càil ’gam facas leinn:
Liuthad buaidh ’na caoin-chruth sèamh!
Cia mórdhach a mèinn ’s a falbh!					310
Àgh nan annsachd thair gach té,
Mar bhan-dé bha ’n speur a dealbh.
Ach ga h-àillidh seirc nam buadh,
Siubhladh i thair chuan gun dàil,
Mu’n dearbh i dhuinne ’s dh’ ar sliochd				315
Éiginn chruaidh, is sgrios is cràdh.

Dh’éigh Priam i ’nunn ri ’thaobh:—
Thig-s’, a reul nan ùr-bhean caoin;
Faic thall ud am measg nan slògh
Càirdean t’òige ’s do cheud ghaoil.					320
’S dearbh nach tus’ ar n-aobhar bròin:

[TD 83]

’S ann a dhòirt oirn corruich Dhé
Toil nan cumhachd buan air nèamh
Stiùir gu’r dùthaich blàr nan deur.
Ach seall-sa, ’s ainmich co e						325
Sud, a’ deàrsadh thair an t-sluagh;
Am mór-Ghreugach laochmhar àrd,
’Imeachd stàtail, àillidh ’shnuadh?
Chì mi roinn ’gan gairbhe com
Air an fhonn am measg nan cliar;					330
Ach aon neach cha taobh ris féin
An urram, an ceum no ’n sgiamh.
Colg an làn-ghaisgich ’na shùil,
Mórdhalachd ’na ghnùis gun spìd,
Cha’n fhaca mi ’shamhla riamh;					335
Ma ’s a fìor leam, ’s sud an rìgh.

’Athair chaoimh-chridhich mo ghaoil!
(Thuirt Helen nam maoth-rosg tlàth)
Romhad ’s mór m’eagal is m’ fhiamh,
Teachd ’nad fhianuis ’s leam gur nàr.					340
Och nan och! gur truagh nach d’eug
Seal mu ’n thréig mi ’m fear a b’ fhiù,
Bràithrean, càirdean dh’fhàg mi ’m dhéidh,
’S chaidh m’ aon-leanban féin fo’r cùl.
Lean mi le h-aigneadh neo-ghlic					345
Ceum do mhic-s’ air an toisg chruaidh;
Deòir is bròn ’na lorg ’gam chnàmh,
Gus an tàr dhomh bàs is uaigh!
Faic mac Atreuis rìgh nan rìgh,
Borb ’s na strìthibh, geur gu h-iùil;					350
Roimh laithibh miannais mo nàr,
B’ e sud bràthair mo cheud rùin.

Ghlac éibhneas an seanair liath,
’S mhol e ’n triath am briathraibh binn:—
Son’ thus,’ a mhic Atreuis àigh					355
Leat théid buaidh ’s gach àit’ am bi.
’S farsuing do rìoghachd ’s gur fial,
Slòigh tha cian, gun éirich leat;
Ge lìonmhor na dh’eug ’sa’ bhlàr,
Dream gun àireamh ’s beò fo d’reachd.				360
Ràineas, ’san aimsir a thriall,
Phrygia, tìr nam fìonain trom,

[TD 84]

Mìltean laoch air steudaibh seang,
Chìte ’nan làn-ghleus air fonn.
Otreus b’ e ceann-iùil nan treun					365
’S Migdon àigh nan euchd mar dhia:
Ghluais mise ’nan taic le m’ lòd
Gu Sangar nam mór-shruth dian.
Chog sinn ris a’ bhannal gharg,
’S bha ’n tonn airgid dearg le h-àr:					370
Ge b’ ainmeil iad sud gu léir,
B’ fhaoin iad seach an Greugach àigh.

An t-ath-shealladh thug e nunn:—
Co sud, ’s ’airm air làr an fhuinn?
’S leatha ’ghuaillean, ’s a chliabh cruinn				375
Ge mò ’n rìgh mar àirde ’chinn:
Re ceannsgal bho shlògh gu slògh,
Mar reithe garbh-rùsgach mór,
Stàtail sìos ’s a suas a cheum
A’ dìdinn nan treun air lòn.						380

Fhreagair Helen nan sùl tlàth,
(Sìolach àluinn rìgh nan speur):—
Sud Ulisses is mór suim,
Mac Laerteis nan luim geur.
Ithaca chreagach nan sgùrr						385
Oighreachd dhùthchais an fhir thréin;
Air dhulchunn, air dhoimhneachd tùir
Lìon a chliù gach fonn fo’n ghréin.

Thuirt Anténor bu mhór brìgh:—
’Òg-bhean àillidh! ’s fìor do ghlòir:					390
B’ eòl domhsa, ’san am a thréig,
Ithacus an céill mar Ióbh.
Air sgàth do theachdaireachd féin,
Thàinig an dà threun gu m’ theach,
Menelàüs, làmh nan gleus,						395
’S deadh-Ulisses bu gheur beachd.
Rinn mi di-bheatha nan laoch
’S ghabh sinn a’ chuilm shaor gun cheal:
’N sin, bheachdaich mise gu dùr,
Ciod inntinn is tùr nam fear.						400
’Nuair chomh-ghairmte ’n Tròidh gu cùis,
’S a sheasadh ’sa’ chùirt na seòid,
Bha àirde nan guaillean àigh

[TD 85]

Air taobh Mhenelàuis mhoir.
’Nuair shuidheadh a sìos na suinn					405
An sreith chruinn nan ceannard tric,
Bha tuilleadh mórdhachd an gnùis
Ithacuis an stiùraidh ghlic.
’Nuair thionnsgainnt’ am fianuis chàich,
Air dheilbh ràidean nan luim còrr,					410
Bhiodh cainnt Mhenelàuis cruaidh
Geàrr, tarbhach, gun chuairt, gun sgòd:
Bha smachd na h-òig’ air an laoch;
’Na sgeul cha robh gaoth no bòsd
Ach purp grunndail soilleir saor,					415
Bho bheul bu neo-shlaopach glòir.
’Nuair dh’éirgheadh Ulisses caoin
Gliocair a b’ fhad-sgaoilteach cliù,
Sheasadh e mannda neo-dhàn,
’S cha togadh bho ’n làr a shùil.					420
Chìte ’na ghlaic colbh nam buadh,
Gun ghluasad a nunn no ’nall;
Shaoilte gum b’ òinid gun chonn,
No neach fo throm-fheirg a bh’ ann.
Ach ’nuair leigeadh an sonn àigh					425
A ghuth osgarr’ àrd bho ’chliabh
Fhroiseadh luath-fhoclan cho pailt
Ri cleiteagan sneachd nan sian;
Ùror, tlàth, ’sa’ chridhe ’steach
Thèarnadh an reachd feartmhor dlùth;				430
B’ fhìor iongnadh do’n chluais da réir.
Mar bhreugnaichte beum nan sùl.

Dh’fhiosraich Priam an treas uair,
Co ’m fear ud is uaimhreach com
A ghuaillean mór, garbh, ’s a cheann					435
Air àirde, fos cionn nan sonn?
Fhreagair Helen a’ bhruit shròil
Reul gach òigh a chinn fo’n ghréin:—
Sud dìdinn nan Greugach àigh,
Aiax gaisgeil nan sàr-euchd.						440
Faic Idomen thall ud siar,
Làmh am blàr mar dhia nan arm:
Sud timchioll an t-saoidh ’nan sreud,
Tiugh-theanal nan Créiteach garg.

[TD 86]

’S tric thug Menelaus cuilm,						445
’Nar teach-ne, do’n laoch le foirm,
’S e ’g astar bho ’n eilein chrom
Thair uchd uaine nan tonn doirbh.
Mar sin sìos air sgèimh nan gnùis,
Dh’àirmhinn iad bho thùs gu déis:					450
Ach tha dà bhuachaille-chùil
Nach faic mi ’n reang dlùth nan treun.
Castor, marcach nan steud luath,
Pollux, mìlidh bu chruaidh dòrn,
Clann m’athar, ’s mo mhàthar gaoil,					455
An dà laoch mu nach faoin glòir.
’N saoil mi ’n d’fhàg mo bhràithrean grinn
Lacedaemon tìr mo rùin,
’Chum aiseag gu Tròidh air luing
Am measg chaich thair dhruim nan sùgh?				460
Dh’fhaoidte gun d’thug cùis is feàrr
Gnìomh do làimh nan àrmunn ùr;
Dh’fhaoidte gun mheas iad mar spìd
Dìon peathar a mhill a cliù.

Labhair i, gun fhios nam fàth,						465
’S iadsan ’nan tìr ghràidh fo’n fhòd,
’Nan suain am fuar-ghlaic a’ bhàis
Gun chuimhn’ air a’ bhlàr ni ’s mò.

’N sin, thriall an luchd gairm roimh ’n stuaigh,
’Giùlan àsainn nan cruaidh-mhionn,					470
Dà uainein is searrag dhonn
Lom-làn fìona, brìgh an fhuinn.
Aig fear dhiu bha geal-mhias mhór
’S na cùirn òir bu dealrach sgiamh;
Ghluais e faisg; b’ Idaeus ’ainm;					475
’S so mar ghairm e ’n ceannard liath:—

A shliochd Laomedoin thréin,
A rìgh aosmhoir fhéil na Tròidh’!
Éirich, agus lean mo cheum
An éisdeachd do ghairm nan slògh!					480
Tha Greugaich nam màilleach ùr,
’S Tròidhich nan steud lùthmhor, lom,
A’ feitheamh rì d’ theachd ’gan còir
’S gun naisgeadh tu ’m bóidean trom,
Paris òg ’s an Spartach garbh,						485

[TD 87]

Le fad-shleaghan nan calg caol,
Nì cath air an àilein réidh,
’S gheibh am buadhach leug nan gaol,
Mar sud, ’s a h-earras gu léir;
Eugadh ’na dhéidh fuath is fearg;					490
Còmhnuicheadh tuath Thròidh ’nan tìr,
Air sgàth fuinn nam mìle sealbh;
Greugaich lìonmhor nan long luath
Grad-aisigidh uainn thair sàil,
Gu h-Argos tuineadh nan treun					495
Fonn nan steud ’s nan rìbhinn àigh.

Chual’ an rìgh le h-aigneadh goirt,
’S dh’iarr e gun ghleust’ a chuid each;
Ghabhadh mu ’n òrdugh le toirt,
’S bha ’n dà steud gu grad fo ’m beairt.				500
Dhìrich ceannard bu mhór aois,
Tharruing e ’n t-srian gu ’n taobh cùil;
Mar ris, shuidh Anténor garbh
Suas air charbad nan dealbh ùr.
Romh dhorus baile nan tùr						505
Stiùir iad na h-eich crùidheach bhàn,
’S air teachd gu cruinneadh nan treun,
’Nuas bho ’n charbad leum gu làr.
Thriall iad gu meadhoin an raoin
Tròidh ’s a’ Ghréig ’nan sreud gach taobh;				510
’Nan còmhdhail sud ghluais ’na dheann
Agamemnon ceann nan laoch.
Mac Laerteis bu mhór céill
Ghreas mar ris an treun a nunn:
’S chruinnich na maoir-ghairm gu beachd,				515
’S gun suidhichte reachd nam mionn.
Mheasgnaich iad am fìon ’sa’ mhèis
’S thaom uisg’ air dà làimh nan rìgh:
Tharruing deadh-mhac Atreuis sgian
’Chleachd ’bhi siar air a thruaill ghrinn.				520
Gheàrr iad bad mullaich nan uan,
’S roinn na maoir mu chuairt nan cliar:
’N sin, thog rìgh na Gréig’ a làmh
’S ghairm gu h-àrd le cràbhadh dian:—

Éisd, a rìgh is dealrach glòir,						525
’Athair nèamhaidh mhóir bhith-bhuain,

[TD 88]

’Gan ionad aoraidh do ghnàth
Teampall Ida nan àrd-chruach!
A ghrian a shiùbhlas an speur
Farsuing réidh bho cheann gu ceann!					530
’Aimhnichean tha ’triall a’ ghlinn,
’S a thalaimh bho ’n cinn gach clann!
A chumhachdan dubh a’ ghruinnd
A fhuair smachd os cinn na dh’eug,
A phianas luchd brisdeadh mhionn					535
’S gach rìgh a chuir suim ’sa’ bhréig!
Toguibh-s’ an diu fianuis fhìor,
’S biodh bhur neart mar dhìon do’n chòir!
Ma thuiteas an Greugach àigh
’Sa’ chòmhrag le Paris òg:						540
Helen ’s a h-earras gu léir
Glacadh e dha réir mar dhuais;
’S théid sinne g’ ar dùthaich ghaoil
Le’r loingeas thair raon a’ chuain.
Ma thuiteas Paris le làimh						545
Mhenelàuis a’ chùil réidh
Liùbhradh na Tròidhich gun dàil
Helen ghràidh ’s a maoin ’na déidh.
Ìocaidh iad ùmhladh do’n Ghréig,
Éirig nam mi-bheus a rinn,						550
A stiùras cinnich gu reachd,
’S a chuimhnichear fad gach linn.
Mu’r dìol Priam ’s a chuid mac
An t-suim cheart, ’s gur leinne buaidh,
Cogaidh mi ’n so, cian mo ré,						555
Gu dìth feum’ an dàrna sluaigh.

An sin, leis an ealtuinn chòrr
Gheàrr e sgòrnain nan trì uan,
’S chuir sìos iad air lom a’ bhlàir
Ag anmadaich ’san spàirn chruaidh.					560
Ghrad-imich romh ’n lot an deò,
’S an fhuil bhàrcach dhòirt mu’n fheur:
’N sin thaom iad fìon as gach còrn,
’S rinn ùrnuigh ri slòigh nam speur:—
Àrd-rìgh nan cumhachd ud shuas,					565
’S a fhlaithean is buan an glòir!
Co dhiù cinneach le droch rùn

[TD 89]

A bhrisdeas a’ mhionn dh’an deòin,
Gun rith glas-eanchaill an cinn
Mar am fìon-s’ air làr an fhuinn,					570
Éiginn nàr dh’am bannal grinn,
Bruan-spealtadh an àir dh’an cloinn!

B’ amhluidh sud achain nan slògh
Ri h-impire mór nan nial;
Ach dhiùlt e ’n t-iarratas faoin,					575
’S sgap air aodann ghaoth nan sian.

Labhair an sin Priam fòill,
’S e ’n trom-bhròn le h-iomcheist chruaidh:—
Éisdeadh na Tròidhich gu léir,
Is Greugaich nam màilleach nuadh.					580
Cogadh an dà thriath mu bhuaidh:
Ach dèantar truas riums’ am aois:
Cha’n fhaic an t-sùil so gu bràth
Gàbhadh bàsmhor mo mhic ghaoil!
Fuilgear dhomh pilleadh gu m’ stuaigh;				585
’S co dhiù sud tha ’n dual an t-eug,
Dhuitse ’s aithn’, a rìgh tha shuas,
’S do chùirt naoimh bhith-bhuain nan speur.

Thuirt an triath a b’ aoigheil gnùis,
’S chuir ’sa’ charbad ùr na h-uain;					590
Dhìrich e, ’s shìn srian nan lùb
Gu taobh cùil nan crùidheach luath.
Shuidh Antenor suas ri ’thaobh
’Sa’ bhall chaoin bu lìomhaidh snuadh;
’S mharcaich iad do’n dùn ’nan still					595
Air inneal bu shlinntreach fuaim.

’N sin dh’imich Hector nan conn,
’S deadh-Ulisses bu mhath loinn;
Toimhseadar le sreing am fonn,
’S thilg ’sa’ cheannbheairt mhìn na croinn;				600
Dh’fheuchainn co dhiù sonn air thùs
Thilgeadh an t-sleagh chiùrrach gheur:
An dà fheachd ri h-aoradh cruaidh,
’S an làmhan a suas ’san speur:—

A Dhia th’ air Ida nan sgùrr						605
’Athair is mò cliù is glòir!
Leag thusa dìoghaltas ceart
Air a’ cheann a dh’fheachd bho’n chòir,

[TD 90]

Ceann aobhair cogaidh nam pian
Iomain sìos a dh’ifrinn fhuair:					610
Naisgeadh càch le càirdeas sìth
’S eugadh a chaoidh strìth is fuath.

Sheall Hector a thaobh a chùil,
’S chrath a’ cheann-bheairt dhlùth le ’làimh;
Crann Pharis bha mach an tùs,					615
Sud a’ chùis a stiùir an dàn.
Shuidh ’na làn-theanail mu’n fhonn,
A dh’fhaicinn nan sonn a’ strìth,
An taic reang nan crùidheach luath,
’S nan arm breac bu shnuadhmhor lì.					620

Chaidh Paris uasal air ghleus,
Leannan Helen nan òr-chuach,
’S chàirich air a ghuaillibh àigh
An còmhdach do’n stàillinn chruaidh.
Shìn e na h-osain an tùs						625
Mu ’chalpannan ùr-gheal, garbh:
Ailbheagan airgid gu léir,
Dhùin a’ bheairt bu cheutach dealbh.
’N sin, cheangail an laoch, mu ’chliabh,
Gòrsaid phrais le h-iallaibh teann,					630
Uchd-éideadh Licàöin òig;
’S cuimt’ a fhreagradh an còrr-bhall.
Chroch e siar ri ’thaobh bho’n bhoinn
Claidheamh reul-airgiodach grinn;
Sgiath chumadail tharbhach throm					635
Mar dhìdinn do chom an t-suinn.
Chaidh biorraid bu loinntreach snas
Mu cheann gaisgich bu mhór toirt;
Gaoisid chleiteach an eich ghlais
Uaimhreach ’ga crathadh mu’n dos.					640
Ghabh e ’n t-sleagh chosgruidh ’na ghlaic,
Bu mhath gu h-iomairt air chleas;
’S ghrad-chaidh Greugach nan gnìomh bras
Mar chomhluath fo ’armaibh deas.

’Nuair dhealraich ’nan cruaidh na laoich				645
B’ earghlaiseach le fraoch an greann,
A’ ceum gu còmhrag romh ’n fhonn,
Eadar an dà shlògh ’nan deann.
Ghairsnich le ball-chrith gach feachd,

[TD 91]

Air teachd do na gaisgich dlùth,					650
’Faicinn crathadh nan sleagh trom
An garbh-ghlacuibh nan sonn gnùth.
Thílg Paris le ’uile-neart
An t-sleagh fhad-fhaileasach luath;
Bhuail e Meneläus treun						655
Air clàr sgéithe nam breac-dhual.
Ge b’ aintheasach buille ’n tréin
Idir cha do ghéill a’ chruaidh;
Ghrad-mhaolaich an teachd a bàrr,
’S thuit an crann air làr gun bhuaidh.					660
Dh’éirich air ball le ’shleagh phrais
Sàr-mhac Atreuis nan cath dian,
Ag ùrnuigh bho ghrunnd a chridhe
Gun comradh leis rìgh nan dia.
Dìoghail mis’, ’Athair nan slògh!					665
Dhuit is eòl mar fhuair mi tàir:
Paris a dh’oibrich an gò
Grad-thuiteadh gun deò fo m’ làimh,
Mar shainis buan do gach tìr,
’S gun oilltich gach linn gu bràth					670
Romh ’n droch aoidhe nochdas foill
Mar ath-dhìol air chaoimhneas gràidh.

Chuimsich e ’n sin, ’s thilg ’na deann,
Sleagh bu chian-dhuatharach crann;
Bhuail i sgiath Pharis le fuaim					675
’S thorchuir cliath bu shnuadhar loinn.
Sgoilt an geur-iarunn gun bhàidh,
Uchdach phrìseil nan sàr-dhealbh;
’S romh ’n lùirich ri taic a chléibh
Shiubhail trom-ghath nan reub searbh.				680
Chrom Paris le geilt a chorp,
’S sheachainn e dubh-shlat an aoig;
Ghrad-tharruing an Greugach garbh
Lann nan reul airgid bho ’thaobh:
Le buille thorannaich thruim						685
Bhuail e ’cheann-bheairt bu ghrinn bàrr;
Ghliongraich an lann ris a’ chruaidh,
’S thuit ’na bruanaibh soills’ air làr.

Dh’osnaich mac Atreuis gu geur
’S thog e ’shùil ris an speur chian:—					690

[TD 92]

’Athair Ióbh! nach goirt a’ chùis
Gur tu ’s meallt’ an cùirt nan dia?
Dh’earb mi gun dìoghlainn mo thàir;
Thilg mi ’n t-sleagh gun bhàs, gun bheum;
Bhrisd mo chlaidheamh loinntreach caoin,				695
’S tha ’n dearg-chiontach saor is beud.

Ghlac e ’n sin le buathadh garg
Dos na ceann-bheairt ’na gharbh-ghlaic;
Spìon e ’n t-òg a nunn romh ’n fheur,
Thunn nan Greugach le treun-neart.					700
Bha iall bhreac-dhealbhach nan gréis
A dhaingnich an t-éideadh dlùth
Mu ’sgòrnan maoth seachad siar
A’ cràdh-phianadh an t-suinn ùir:
B’ fheumail sud do’n Ghreugach chòrr,				705
’S chrùint’ an gnìomh le glòir bhith-bhuain;
Mur bhith Bhénus nan geal-ghràdh
Dh’fhòir gu tràth air ’sa’ chàs chruaidh.
Bhrisd ise ’n iall righinn theann
Do leithear feannte ’n daimh òig.					710
Dhlùth-lean ri ’laimh thoirteil thruim
A’ bheairt chruinn gu falamh, còs.
Chuibhlich e ’m faobh le garbh-chuairt,
’S thilg a suas ’san speur le srann,
Gu dearbh-chàirdean a shluagh féin,					715
’S ghlac na Greugaich an t-ùr-bhall.
An t-ath-ruathar thug e nunn
A léir-sgrios an t-suinn le ’chruaidh;
Ach theasraig Bhénus an triath
An tiotadh mar dhia bith-bhuan.					720
Dh’fhalbh i leis romh ’n fhailbhe ghuirm
’S chòmhduich an tiugh-chirb do neòil;
Thug i ’steach e ’n lùchairt àigh,
’S shìn gu tlàth air ’uirigh phòsd.
Sgaoil i feadh thalla na mùirn						725
Fàileadh cùbhraidh mar dhriùchd nèimh.
’S phill i dh’iomrach fios gun dàil
Do mhnaoi ghràdhaich nan glan sgèimh.
Aig tùr àrd bha Helen chaoin,
’S a rìbhinnean gaoil mu ’n cuairt;					730
Chrath a’ bhan-dia le ’làimh mhìn

[TD 93]

A brat caol bu rìomhach snuadh.
’S i mar mhnaoi chalanais léith,
Deas a’ rèiteach nan rúsg tlàth,
’Na talla ’n Sparta nan stuagh						735
Sean-bhean a fhuair buan a gràdh.
’San riochd ud thuirt Bhénus àigh:—
Thig is coinnich Paris òg,
’S àill leis thu ’bhi faisg gun dàil
’S e ùr-shlàn ’san leabaidh phòsd,					740
’Na sgeadach deas dealrach grinn:
Cha shnuadh gaisgich bho strìth lann,
Ach fleasgaich an àird a mhùirn,
Fallain, clis, bho chùirt an danns’.

Inntinn Helen ghluais ’na cliabh					745
’Nuair chunnacas ban-dia nan gaol,
Sùilean reul-ghorm, uchd nam miann,
’S bràighe grian-gheal nan sgiamh caoin.
Thionndaidh a’ ghruaidh dhearg gu bàn,
’Nuair mhothaich i ’n t-àgh ’na còir:					750
Mu dheireadh, dhruid i ri ’taobh,
’S thaisbein a beachd saor gun ghò.

Thainig tu, ’bhan-dia gun chaomh!
Gu m’ ath-mhealladh le saobh-ghlòir!
An éiginn imeachd as ùr						755
Gu cian-dhùthaich, thair chuan mór?
An d’fhuair òg eile do ghràdh
Mu chrìch Asia nam ban fionn?
’Chum mise ’ghoid as an tìr,
’S gum brisdinn a rithisd mo mhionn?				760
’Chionn gun d’fhuair an Greugach còrr
Buaidh air Paris òg do rùin;
Triallam leis dachaidh thair sàil
Ge bith-bhuan domh ’thàir ’s a dhiomb.
’N e sin fàth t’èaladh-s’ am dhéidh					765
Ri cuilbheairt bhreugaich nan gò?
Tréig comunn nan dia gu bràth,
’S lean ri Paris ’fhad ’s is beò.
Na saltradh do bhonn a chaoidh
Air ùrlar soillse nan speur;						770
Timchioll Pharis bi ’sìor-ghnìomh,
’S riaruich e ’s gach miann g’am feum.

[TD 94]

Bi ’d mhnaoi-phòsda, no ’d bhann-tràill
Fo smàig àilleagain do spéis:
Mise cha sìn ris mo thaobh,						775
’Fhad ’s a thairngear gaoth romh m’ bheul.
’S inisg orm an gealtair tais,
’S fuath leam a chaidreamh ’s a ghràdh;
’S tuilleadh is goirt luchd mo chléibh,
Gun éisdeachd ri sgeig gach mnà.					780

Dheargnaich Bhénus, ’s thuirt gu grad:—
A bhaobh-chrosda! na las m’ fhearg;
Ma thaosgas mis’ ort mo dhiomb
Grad-eugaidh do shunnt ’s do shealbh;
Gheibh thu barrachd fuath is gràin					785
’S a ghluais t’àilleachd riamh do ghaol;
Dìolaidh an dà shluagh dhuit bàs,
’S tilgear marbh thu ’m blàr an raoin.

Chreithnich òg-mhaise nam ban,
Dhealraich ròs gun smal ’na gruaidh;					790
Tharruing i brat-sgàil mu ’ceann
Geal mar shneachda nam beann fuar.
Gun fhios do’n bhannal gu léir
Ghluais gu tosdach an leug àigh,
’S roimpe gu ceutach a’ triall						795
Bha ban-dia nan snuadh ’s nan gràdh.

Ràinig iad lùchairt nan seud
Teach na féile bu ghlan sgiamh;
Sgaoil òighean Helen gu léir
’S ghrad-thionnsgainn gach té ri gníomh.				800
Ghluais an leug do’n t-seòmar àrd
Fo iùil ban-rìghinn nan snuadh gaoil;
Chaidh cathair fo’n rìbhinn chiùin
Faisg mu choinnimh sùl a laoich.
’Nuair shuidh Helen nan ciabh òir,					805
(Nighean Ióbh an dealain deirg,)
Thionndaidh i ’leith-taobh a gnùis
’S ri h-òg-leannan thùr am feirg.

Thainig tu bho ’n ghleachd, a shuinn!
’Righ nach robh an ruinn ’nad chreubh				810
Bho làimh neartmhoir an fhìor-laoich,
M’ fhear-gaoil mu’n do ghabh mi ’n teum!
’S tric a chualas uaill do bheòil

[TD 95]

Mu’n rìgh Spartach is mòr bladh,
Nach seasadh e ruit air blàr,						815
An neart làimh, no ’n còmhrag shleagh:
Falbh, ma tha ’mhisnich ad chuim,
Fògair an treun gu strìth lann
Ach ’s mór gur seasgaire tàmh
’S gun imeachd air ghàbhadh teann.					820
Nochd thus’ thu féin air an raon,
’S dùisg an triath gu caonnaig ghéir;
’S dearbh gur crìoch do’n chòmhrag fhaoin
Nach buail thu ’n t-ath-laoch ’na dhéidh.

Fhreagair Paris:—’Ainnir thlàth!					825
Le goirt-thàir na cràidh mo chridhe;
Fhuair esan is Pallas buaidh,
Ach buannaichdear leinne ’rìsd;
Leinne tha diathan ’san speur
A chogas gu treun ri ’r taobh:						830
Ach thusa ’s mise biodh réidh,
Fad ar céilidh am buan-ghaol.
’S àill leam dlùth-chaidreamh, a rùin!
Ri gheal-chneas is ùire sgiamh:
Riamh bho chunnacas do shàr-ghnùis,				835
Mo shannt cha do dhùisg cho dian.
Bho ’n dh’aisig thu ’m luing thair chuan
A tìr Sparta nam buadh caoin
’N eilein Chranae glac mu ghlaic
’Nuair dhearbh sinn cleas ait a’ ghaoil.				840
Togradh gu feart do dheilbh ghrinn
An dràsd’ thug am inntinn bàrr;
Gach uile bhuaidh a tha ’m chom
Dearg-laiste le fonn do ghràidh!

Ghluais esan gu ’uirigh phòsd,					845
Mar ri Helen an òr-chùil;
Dh’iadh i mu ’n òg a glac àigh,
’S mheal a’ chàraid an làn-rùn.

’N sin shiubhail mac Atreuis thréin
Mar bhéisd air acras gu cairbh;					850
Dì-mhilleadh Pharis a mhiann,
’Ga mhean-iarraidh fad an airm.
Ach neach cha robh dh’ fheachd na Tròidh’,
No ’n luchd còmhnaidh bho ’n tìr thall

[TD 96]

Nochdadh Paris an fhuilt réidh					855
Do shìol Atreuis nan geur-lann.
Na’m b’ eòl doibh àit’ an fhir bhaoth,
Cha’n fhidreadh e caomh no truas:
’Cheart cho fuathach ’s an dubh-bhàs
Bha Paris do neart an t-sluaigh.					860

Ghairm, an sin, an cluais gach dream,
Agamemnon rìgh nan treun:—
Éisdeadh Dàrdain, éisdeadh Tróidh,
’S luchd còmhnaidh an t-slòigh gu léir:
Bho ’s dearbh gun do chrùn a’ bhuaidh				865
Menelaus nan cruaidh-lann,
Liùbhraibh Helen ’ga ceud ghaol,
’S earras na mnà caoin gun mheang.
Dìolar dochair mar chomh-dhuais,
Bheir sainis buan do gach linn.					870
Sgur e: ’s mhol na Greugaich àigh,
Le h-aon-ghàir air fad an fhuinn.

[TD 97]

DUAN IV.

Brisdeadh nam mionn, ’s tùs a’ chòmhraig

Suim a’ cheathramh duain

CHRUINNICH na diathan mór-chomhairle air nèamh, agus, an déidh greis connspoide, dh’aontuich iad mu ’n chogadh a leanailt gu ’chùl, agus mu bhaile na Tròidhe a sgrios. An lorg a’ chòrdaidh, chuir iad Minèrbha dh’ionnsuidh nan Tròidheach, gu buaireadh a thogail fotha, ’s gum brisdeadh iad na mionnan.

Bha am measg nan Tròidheach laoch d’ am b’ ainm Pandarus, fear bogha cho teòma ’s a bh’ air an fheachd. Bhuair Minerva ’n duine so: agus thilg esan saighead air Meneläus bràthair Agamemnoin. Thug an t-saighead fuil a mach: ach chaidh an lot a leigheas le Machaon àrd-lighich’ an airm.

Ghabh na Greugaich tàmailt anbarrach, a bhrìgh gun d’thug na Tròidhich ionnsaidh cho foilleil air an dàrna rìgh. Los an tàir a ghrad-dhìoghailt tharruing Agamemnon na fineachan Greugach a mach an òrdugh còmhraig, a’ tabhairt chomhairlean air gach dream a réir am feuma. Choinnich an dà shluagh, ’s thug iad blàr earghlaiseach, anns an do thuit móran ghaisgeach air gach taobh.

’S e aimsir an duain so roinn do ’n latha air an do chath Paris agus Menelaus. Is e ’n t-ionad gnìomha, faiche na Tròidhe.

[TD 98]

DUAN IV.

Dh’fhosgail tall’ Olimpuis àigh
An àrduibh a’ chruinnidh-ché;
Shuidh na dée maille ri Ióbh,
Air chlàr-leacaibh òir nan speur.
Fhritheil ’nam measg Hébé bhuan,					5
’S a h-ùr-shnuadh air dhreach nan ròs;
A’ dìol fìon nèamhaidh mu’n cuairt
Làn barrach ’s na cuachaibh òir.
Chaith iad gu greadhnach an sùgh,
’S am beachd-shùl air daingnich Thròidh:				10
’Nuair smaoinich àrd-rìgh nan dia
Iùno ’bhuaireadh le fiar-ghlòir.

Tha dà bhan-dia ’gam buan-ghnàth
’Bhi ’dìon Mhenelàuis thréin,
Pallas àghmhor nan streup dlùth					15
’S Iùno thug a rùn do’n Ghréig.
’S leòir leo tàmh-shuidhe bho chéin
A’ dùr-choimhead euchd ’sa’ bhlàr:
Cha’n amhluidh sud Bhenus chaoin
A’ sìor-dhìdinn taobh a gràidh.					20
Ban-dia nan snodhadh ’s nam miann,
’G iomairt fad is lèad an raoin;
Lann cha torchuir, bàs cha drùidh,
’S ise ’na stuaigh-chùil ’g a laoch.
Ged bhuannaichd mac Atreuis cliù,					25
Shaor i Paris ùr bho ’n eug:
Ciod e, ’nis, a chùirt nan dia!
Bheir làn-chrìoch do’n ghnìomh gu léir?
An ath-dhùisg sinn àr nan creuchd,
No ’n tréig sgrios fola nan slògh?					30
’Bheil sìth chlann daoine ’nur beachd?
Ìocar, ma ’s eadh, ceart is còir.
Dìolar Helen ’ga ceud ghaol,
Daingneach Phriam biodh saor-bhuan,

[TD 99]

’S dòirteadh sluagh nan rìoghachd cian				35
Romh dhorsan àrd fial nan stuagh.

Chual’ an dà bhan-dia le gruaim,
Luchd do ghannlus fuar ’nan cuim,
An comh-bhoinn gu sgrios na Tròidh,
’S a’ dlùth-dheilbh an dòlais thruim.					40
Ach dh’fhan Pallas ’na balbh-thosd,
Le gnùis air ’m bu sprochdail nial,
A’ sìor-mheas claon-bhreith do dh’Ióbh,
’S corruich mhór air ghoil ’na cliabh.

Iùno cha mhùchadh a fearg,						45
Ach ghrad-bhrùchd i ’n earghlais gheur:—
Uachdarain mhì-cheart gun bhàidh!
C’um na leig thu ’n ràdh bho d’bheul?
’N àill leat mo shaothair is m’ eud,
M’ earbsa, m’ fhallus, m’ éiginn ghoirt,				50
Mo bhrisde-cridhe ’s mo phian
’Mheas mar ghnìomh gun mhiadh gun toirt?
C’um na thog mi cho lìon sloìgh
’S dà iompaireachd mhór fo’n arm,
’S a leum mi bho thìr gu tìr						55
’Chum gun gluaiste strìth is fearg?
’S beag nach do chuir sgìos bho fheum
Àrd-mheamnadh mo steud bith-bhuan:
’Nis, tha sgrios abaich gu leòir
Mar ath-dhìol do’n Tròidh ’s dha sluagh.				60
Gidheadh, tha Ióbh féin air taobh
Sliochd an-miannaich nan saor-bheus:
Teasraig-s’ iad, ma ’s e do rùn,
Ach cha lùb leat nèamh gu léir.

Fhreagair, ag osnaich bho ’chliabh					65
Àrd-thorunnach nan nial dlùth:—
O doimhneachd aingealtais bhuain!
’S e sin an teas-fhuath nach mùch.
Ciod a bhrosnuich bannrigh Ióbh,
No mhiomhaich mórdhachd nam flath,				70
Gun leagadh tu ’n Tròidh ’na càrn
Le sgrios air a h-àl air fad?
Greas a sìos! coimhlion do dhiomb
Spealg a còmhla pronn air làr:
Le falaisg lasraichean dian						75

[TD 100]

Cuir àrd-mhùr nan cliar ’na smàl;
Sluig Priam ’s a theaghlach beò,
Bàth a dhùn ’s a shlògh ’nam fuil;
Còmhdaich an tìr chian le h-àr,
’S òl an sin do shàth do’n tuil!					80
Dèan-s’ a bhean chomuinn, na ’s àill;
Ach seall nach d’thig fàth bho d’ghnìomh,
A sgaras tu ’chaoidh bho m’ bhàidh
’S a dhùisgeas dhuit cràdh gun chrìoch.
Aon ni eile dh’innsinn dhuit,						85
Taisg ad chuim ma’s ionmhuinn leat:
’Nuair shìneas mise mo làmh
’S trom-chòrruich gu h-àr am bheachd,
A dhì-mhilleadh daingnich’ àigh
Nan droch-shluagh ’gan gnàth do ghaol,				90
Na gabh-sa ’dhànadas cridhe
Teachd a shnaidheadh sgrìob mo fhraoich.
Riaraich t’àrdan féin ’sa’ chùis;
Ach aon-mhùr cha’n fhaca grian,
Fo’n aidhbheis rionnagaich chéin,					95
Ma dh’eirich iad sear no siar
A thataidh mo spéis cho dian
Ri dùn maiseach fial na Tròidh’:
Roighnich m’anam thair gach dream
Sean-Phriam gun mheang, ’s a shlògh.				100
Ìobairt-cheud nam bò ’s nan tarbh
’S tric a thairg iad le deagh-rùn;
Bha ’m buan-thein’ air m’ altair ghrinn,
’S an guth a’ sìor-sheinn domh cliù.

Fhreagair ard-bhannrigh nan dia					105
’S shocruich i ’sùil chiatach ghorm
Air-san a thilgeas romh ’n speur
Beithir bheuchdach ruadh nan stoirm:—

’M faic thu na trì bailtean àigh
Dh’am mór mór thair chàch mo mhiadh,				110
Argos agus Sparta threun,
’S deagh-Mhycenae nan sràid cian:
Sgrios iad sud, cha bhac mi uair,
’Bhrìgh gun d’fhuair iad do bhuan-dhiomb;
’S dìomhain domh seasamh ri ’n taobh				115
’Chaoidh cha snaidh mi ’m fraoch tha ’d rùn.

[TD 101]

Ged robh m’ inntinn fo gheur-chràdh,
’S dream mo ghràidh ’gan cur gu dìth,
’Bhi ’casg t’fheirge b’ e ’n gnìomh baoth:
’N aghaidh Ióbh nach faoin gach strìth?				120
Ach ’s cruaidh dhomhsa ’n déidh na gheall,
Mo phian-ghleachd a chall gun fheum,
Ga mi ban-cheannard nan dia,
’S cha cheist nach aon sìol ruit féin.
Ghin Cronos nam mìle lùb						125
Mis’ air thùs da shliochd gu léir;
’S céile mi, ’s piuthar do dh’Ióbh
Romh ’n crith slògh bith-bhuan nan speur.
Dèan-sa riar ri m’ thoil dha réir,
’S dhuitse géillidh mis’ a rìsd;					130
’S mór is dòcha gun strìochd càch
Sinne ’bhi dh’ aon-làimh ’s gach ni.
Cuir Minerbha sìos ’na leum
Gu raon fuilteach nan euchd garg,
Brosnuich gu foill, fuadaich sìth					135
’S gun grad-dhùisgear strìth is fearg.
Buaireadh i Tròidhich nan lann
’Chum ’s gum brisd iad a’ mhionn chruaidh,
’S gum faigh Greugaich tarcuis bhaoth
Dh’iompaicheas gu fraoch an uaill.					140

Air foclaibh Iùno chaidh crìoch,
Ghéill athair nan dia bith-bhuan,
’S ghrad-thaisbein e ’chùis mar dh’iarr,
Do Phallas, am briathraibh luath:—
Ruig an fhaich’ ud shìos ’nad dheann,				145
Cuir buaireadh fo Thròidh nan lann:
Tionndadh iad le brisdeadh mhionn
Uaill nan Greugach gu grad-dhiomb.

Labhair e, ’s Pallas cha d’éisd,
Ach leum i romh’n aidhbheis fhuair					150
’Na h-aon still thair dhruimnean sneachd
Àrd-Olimpuis nam breac-chruach.
Mar theine caismeachd bho Ióbh
Do dhream a sheòlas an cuan,
No dh’armailtibh air thì blàir						155
A thaisbeineas bàs an t-sluaigh
Reul, is mór-earball ’na déidh,

[TD 102]

’Ruith ’san duibhre romh ’n speur chian,
’Cur straighlichean soillse dlùth
Fad an dùghuirm sear is siar.						160
B’ amhluidh, fos cionn an dà airm,
A’ bhan-dia ’s i ’falbh ’s na neòil,
Cian-dhealrach, anuas ’na sgrìb,
’S iongnadh air na mìltibh sloìgh.
’S cinnteach (os am feachd) nach dàil				165
Mu’m faighear fios bàidh no strìth,
Bho ’n Tì tha ’sa’ chathair àigh
Breitheamh d’an géill blàr is sìth.

B’ e sin guth coitchionn nam fear
’S Minerbha seachad ’na deann					170
An sgèimh thalmhaidh, trasd an t-slòigh
Gu feachd Thròidheach nan cruaidh-lann.
An dealbh Laodocuis thréin
Cheil ban-dia nan speur a glòir
Ag iarraidh a’ ghaisgich àigh						175
Bu mhath làmh am buillsgein gleòis.
Fhuair i Pandar nan garg-bhlàr
Mac Licàöin, com gun cheal;
Èasgaidh fìor-bheachdail gu h-iùil
Chìt’ an sonn air thùs nam fear.					180
Bu toirteil reang sgiath nan laoch;
B’ eaglach faobhar an sleagh gorm:
Lean iad triath-thoisich an àir
Bho bhruaich Æsep is àrd toirm.
Sheasaimh i ’n taic cinn nan cliar					185
’S dhruid i ris am briathraibh luath:—
’N éisdeadh tu comhairle chòrr
’Mhic Licäoin nam mór-bhuaidh?
Ghlacadh tu misneach gun dàil
Menelàüs nan cleas grinn						190
A thorchradh le t’fhiùbhaidh ghéir
’S ort bhiodh sgeul air feadh gach linn.
Choisneadh tu cliù buan do Thròidh
’S do dheagh-Pharis a h-òg-rìgh,
Cha chunntadh iad mìltean òir					195
No luchd neònad is feàrr prìs,
Na’m faicte mac Atreuis àigh
Menelàus làmh nan arm

[TD 103]

Le beum do chuilg-sa gun phlosg
’S a chorp air an turlach dhearg.					200
Cuimsich le d’shaighid, ’fhir chòrr,
Air rìgh Sparta ’na mhór-uaill,
’S dèan ùrnuigh bho chridhe gun chealg
Ri neart Fhébuis nan calg luath.
Bòidich, ’nuair thig thu gu d’thìr,					205
Gun tairg thu dha ’n ìobairt shaor
Cóig fichead do d’ cheud-ghin uan
Air làr Shélia, stuaigh do ghaoil.

Labhair i, ’s dh’impich le foill
Cridhe gun sgoinn gu gnìomh gun bhuaidh;				210
Tharruing e ’n tiotadh air lom
Bogha crom bu lìomhaidh snuadh.
Adhaircean bras-ghaibhre nan cruach,
A bhuail ’fhiùbhaidh luath romh ’n chliabh:
A preas falaich leum an calg,						215
’S i ’direadh nan garbhlach liath.
’Steach ’na h-uchd chaidh an gath searbh,
Thuit i marbh air chraig nan sliabh;
Bha sia bois-leòid dheug air àird
’S na h-adhaircean a b’ àillidh snìomh.				220
Ceàrd seòlta nan iubhar caol
Chuir air ghleus an fhaodail chòrr,
Shnaigh e ’n slios gu dealbhach grinn,
’S chòmhdaich e ’n dà ruinn le h-òr.
Leag e sìos air làr am ball,						225
’S shnuim an taifeid ùr gu teann,
’S an cleith bho shùl-bheachd na Gréig
Air chùl sgiath nan treun gun mheang,
’Chum ’s nach brùchdadh neart nan nàmh
A mhosgladh a’ bhlàir romh’n am,					230
Seal mu’m biodh fuar marbh fo chreuchd
Ceannard Greugach nan geur-lann.

Thog e beul còmhdaich a’ bhuilg,
’S fhuair e calg guineach a’ bhàis,
Frith-bhacach, iteach, ùr, slìm,					235
Aobhar nan deich mìle cràdh!
Ghrad-chuir e ’n t-saighead an crois,
Saighead gheur nan dosguinn truagh,
’S rinn ùrnuigh bho chridhe gu dian

[TD 104]

Ri mór-dhia nam fiùbhaidh luath;					240
’S gheall, air ath-philleadh gu ’thìr,
Gun tairgeadh e ’n ìobairt shaor
A chóig fichead ceud-ghin uan
Air làr Shelia stuaigh a ghaoil.

’N sin ghlac an cuimsiche còrr					245
An eàrr ghóbhlach, ’s an deagh-shreang:
Tharruing e ’n taifeid gu ’chìch
’S a’ chuilc dhìreach gu ’fìor cheann;
’Nuair bha ’m bogh’ air a shàr-lagh
Mar mhór-chearcall, ’san spadh chruaidh,				250
A dhà bhàrr coimh-fhillt ach gann,
Bhreab am ball bu ghliongrach fuaim.
Shrann an taifeid le h-àrd-éigh
Leum air ghaoth nan speur ’na still
Le h-acras cuthaich gu feòil						255
Fiùbhaidh chrochdach nan geur-ruinn.

Dhuitse ’Mhenelàuis thréin
Cha b’ ascaoin na dée bhith-bhuan:
’S i Pallas euchdach nam blàr
Dhìon bho’n eug thu ’sa’ chàs chruaidh.				260
Thill i ’n dealg-bhior bho d’ chaomh-chneas
Mar mhàthair an taic a luaidh,
Dh’fhuadaicheas creithleag bho ghnùis
Micein ùir, ’s e trom ’na shuain.
Stiùir Pallas gu seòlt an calg						265
Gu sreith ghrinn nan ailbheag òir
A dhaingnich an crios gu dlùth
Far ’m bu dùbailt ’uchdach chòrr.
Lot an t-iarunn stìom nan gréis
’S gòrsaid cheutach nam breac-dhealbh,				270
’S an fhalluing ri taic a chléibh
A bhac neart nan reub-ghath searbh.
Riach an gàinne ’chraicionn maoth,
Romh ’n deagh-fhaobh bu dlùth ri ’chom,
An fhuil chraobhach bhrùchd gu luath				275
’Na blàth-shruithibh ruadh romh ’n toll.
Mar ìobhraidh dheargaicheas òigh
An Càr, no ’m Maeonia thall,
Ullamh air chionn streup nan cliù
Gu beairt-pheircill chrùidheach seang,				280

[TD 105]

Taisgear ’san leabaidh le miadh
Culaidh mhiann fear-mharcachd steud;
Suaicheantas rìgh am ball nuadh
Maise do’n each, uaill da féin.
Sud mar chìte fìon-fhuil dhearg					285
Mhenelàuis nan arm nochd
Sìos le ’shléisnibh sneachd-gheal grinn,
’S le calpannaibh cruinn a chos.

Dh’ogluich le gairsinn ’na chridhe
Agamemnon rìgh nan sonn;						290
Menelaus thionndaidh bàn
’S ’fhuil a sìos gu làr le ’chom.
Ach ’nuair chunnacas na gloic cham
Nach d’fhuair iad greim teann ’san fheòil,
Las misneach a rìsd a chàil,						295
’S phill a ghruaidhean àigh gu ’n neòil.

Dh’osnaich an sin gu trom trom
Agamemnon, conn nan cliar
Làmh a bhràthar ’na gheal-ghlaic
’S càch a’ sileadh nam fras dian.					300

’S tùrsach sin, a bhràthair ghaoil!
Spàrr mis’ ort gu baoth thair chàch
Druideadh ri Tròidh ’sa’ ghleachd dhian
An lorg mhionn ’g an crìoch do bhàs.
Bhuail Tròidhich do chneas gun mheang,				305
A’ saltairt air fìrinn mhionn:
Cho cheart ’s a tha ’m plosg am chom
Dìolaidh iad gu goirt ’ga chionn,
Ar mionn-ne seasaidh a chaoidh
Fuil nan uan a naisg na boinn,					310
Am fìon a thaosg sinn air làr,
’S glacadh làmh, cha bhreugnaich foill.
Crìochnaichidh àrd-rìgh nan rìgh
Rùn a chridhe ge cian an dàil;
Dìoghlar, dìoghlar gnìomh nam beud,				315
Sluigidh léir-sgrios an droch àl.
Cho fìor ’s a tha ’m beul-s’ ag ràdh,
Thig an là bheir bàs air uaill
Phriaim mheamnaich, ’s a shluaigh àigh
’S bidh dùn Thròidh ’na làraich fhuair:				320
Trom-chorruich air Tì nan speur

[TD 106]

Tha ’n lùchairt nan reul ’na thàmh;
A ghaoirdein ’gan crathadh ’s na neòil,
’S an sgiath mhór romh ’n oglaich nèamh
Sguabaidh tuil mhollachd ’na deann,					325
Fir, mnathan, is clann gu h-eug;
’S i duais na foille ’n t-searbh-bhinn,
Tha ’dhiomb ris an linn gu léir.
Ach ’s mise gheibh guin mo chràidh,
Ma’s eug e do m’ bhràthair caomh,					330
Neach cha luidh fo thàir cho trom
Measg na bhuidhneas fonn an gaoil.
Tillidh gu ’fonn gaoil a’ Ghréig
Gun aon-luaidh air euchd ni’s mò;
’S fàgaidh sinn aobhar gu h-uaill					335
Aig rìgh uaibhreach ’s aig sluagh Thròidh,
Helen mhaiseach nan saobh-ghràdh;
’S do chorp àigh-sa ’cnàmh ’san ùir,
An raon Thròidh bho ’dhachaidh cian
Mu ghnìomh a fhuair crìoch gun chliù.				340
Aithrisidh Tròidhich an sgeul,
A’ borb-sheideadh le meud mhóir
’S a’ leum le dì-meas thair uaigh
Mhenelàüis nam buadh còrr:—
Gun crìochnaich mar so ’s gach ni					345
Fraoch mhic Atreuis rìgh nan sonn,
A dh’aisig, gun fheum, gu’r tìr
Feachd na Gréig’ air mhìle long.
Dh’fhalbh e ’nis le ’chabhlach dlùth
’Nunn air ais gu ’dhùthchas gràidh,					350
A bhràthair gun dìol gun bhuaidh
Glaiste ’n geimhlibh fuar a’ bhàis.
So labhraidh gach dream ’sa’ Ghréig:
Mu’n éisd mise sgeul mo leòin,
Fosgladh fo m’ chasaibh am blàr					355
’S grad-fhalchar mo thàir fo’n fhòd.

Fhreagair Spartach an òr-chùil
’S e ’dùsgadh an rìgh bho ’ghruaim:—
Glac misneach, a bhràthair fhéil,
’S na sgaoil geilt feadh thréin an t-sluaigh:				360
Lot na saighde cha lot bàis:
Sheas romh ’n t-sàthadh stìm nan gréis

[TD 107]

Uchd-éideadh nan innleachd dlùth
’S an léin’ ùr ri taic mo chléibh.
A bhràthair chridhich mo rùin!					365
(Thuirt mac Atreuis iùil nan treun)
Mo dhòchas gur fìor do ràdh,
’S nach e ’n dàn so dàn an éig.
Grad-théid fios air an deagh-léigh,
A ghlanas a’ chreuchd le bàidh:					370
Dòirtidh e ’n ìoc-shlàint ’sa’ bheum
’S fògrar deurach nan geur-chràdh.

Ghairm e ’n sin Talthibius caoin.
Am maor éigheach a b’ àrd luaidh:—
Imich as, thoir leat gun dàil						375
Deagh-Mhachaon léigh an t-sluaigh,
Sìolach Esculapiuis mhóir
Àrd-ghlòir gach ollaimh fo’n ghréin,
’S gum faic e bràthair mo rùin
Dàrna rìaghailt-iùil nan Greug.					380
Chuimsich oirn na Tròidhich gharg
Stiùir iad an calg le beachd còrr:
Bhuail e cneas a’ ghaisgich ùir;
Dhoibh-san ’s mùirn, ach dhuinne ’s bròn.

Labhair e ’s cha d’éisd am maor,					385
Ach siùbhlar romh’n raon ’na dheann
Dh’fheuch am faighte ’san fheachd mhór
An léigh glic a b’ eòlach ceann.
Chunnacas ’na sheasamh an laoch
’S a shuinn air gach taobh mu’n cuairt				390
Sreudan nan sgiath dealbhach réidh
Bho dhùn Thrìca nan steud luath.

A mhic Aesculapiuis chaoin!
(Thuirt maor bu sgiobalta cainnt)
Thàineas a t’iarraidh, a thréin,					395
Bho mhac Atreuis nan geur-lann,
’S gum faic thu bràthair a rùin
Dàrna riaghailt-iùil nan Gréug:
Chuimsich oirn na Tròidhich gharg,
Stiùir iad an calg le beachd geur;					400
Bhuaileadh cneas a’ ghaisgich ùir;
Dhoibh-san ’s mùirn, ach dhuinne ’s pian.
Labhair e; ’s ’nuair chuala ’n laoch,

[TD 108]

Ghluais gach smaointe mhaoth ’na chliabh.

Thriall iad air shiubhal gu dian					405
Romh armailtean cian an t-slòigh;
’S ràinig for ’n do sheas air blàr
Menelaus nan cuach òir.
Chìt’ an sin air lom an raoin
Na ceud laoich ’nan cròilein cruinn,					410
Timchioll ceannaird bu mhath iùil;
B’ àghmhor mar dhia gnùis an t-suinn.
Spìon e ’n sin an ruinn-bhior geur
’Mach a stìm bu cheutach dealbh,
Ach bhruan e ’m fiodh leis an neart,					415
’S dh’fhàgadh a steach bac nan calg.
’N sin dh’fhuasgail e nuas an stìm
’S uchdach rìomhach nan gréis nuadh,
’S an leachd a bha ’n taic a chléibh
Obair gleusair nan arm cruaidh.					420
Shùgh e ’n lot ’s an robh ’n calg geur
’S dhòirt ’sa’ bheum an ìoc-shlàint ùr;
Gibht a fhuair ’athair bho làimh
Chiroin eòlaich a b’ àrd cliù.

’Nuair shaoithrich iad sud mu chreuchd				425
Mhenleàuis nan treun-bhuadh,
Bhrùchd na Tròidhich ’nam maom dian
Trasd an raoin, fo sgiathaibh cruaidh.
Ghlac na Greugaich an airm àigh,
’S gum mosgladh iad àr nan lot:					430
’San tràth sin cha’n fhaict’ an rìgh
’Na throm-cheannach tinn gun toirt.
Dhasan cha b’ eòl moineis chlaon
No ball-chrith romh chaonnaig theann;
B’ èasgaidh sìos ’s a suas an treun					435
’Gam brodadh gu streup nan lann.
Dh’fhàg e ’eich air chùl an airm
’S carbaid dhruimneach nan dealbh prais,
Bha cobhar geal leis na sréin
Le blàth-shéiteil nan steud bras.					440
An làimh Eurimedoin òig
Mac mhic Phiruis am mór-laoch
D’an d’thug e ’n teann-earail thràth
E ’shìor-sheasamh làimh ri ’thaobh.

[TD 109]

Cho tric ’s a bhiodh sgìos ’na bhuill					445
’N am toirt iùil do na suinn àigh
E ’coiseachd air thùs a shlòigh
’Gan tarruing an òrdugh blàir.
’Nuair chìte leis laoich fo shùrd,
Mhosghladh e suas cliù nan dream:—				450
A chàirdean gaisgeil mo rùin!
Cleith na biodh air mùiseag lann.
An t-àrd-dhia tha shuas ’san speur
Leis an léir an inntinn cheart,
Comraidh e ’n aghaidh gach treubh					455
A dh’earb anns a’ bhréig mar neart.
Luchd na foille bhrisd a’ mhionn
Gun eagal romh dhiomb nan dia,
Riaslar an cuirp mhaoth air fonn
Le cosgarraich chrom nan sliabh.					460
Le ’r neart-ne théid Tròidh ’na smùr,
’S pillidh sinn thair shùgh nam bàrc,
Gu cliùiteach mùirneach le sgoinn,
Gu mnathaibh ’s gu cloinn ar gràidh.

Na’m faiceadh e dream gun treòir					465
A’ snaidheadh bho chomh-strìth ghairg,
Thionnsgnadh e ’n smachdachadh dian,
’S ghrad-leigeadh e srian le ’fheirg:—
A thuaisdean nach snisnich tàir!
Gun nàire, gun chonn, gun chliù!					470
Ciod aobhar ro-gheilt bhur cridhe,
Mar sgann fhiadh am frìth nan stuchd,
A theicheas romh ’n bhàs ’nan deann
Thair dhailthean is ghleann an t-sléibh,
’Nuair bhios lùths misnich air triall,					475
A sheasas gun dìon romh ’n eug?
’S ceart amhluidh sibhse ’sa’ bhlàr
Stad-feachd oirbh an àite cruais
Gus an dòirt Tròidhich le ’n neart
A ghrad-ghlacadh bhur long luath.					480
An saoil sibh gur miann le Ióbh
Teachd anuas bho ghlòir nan speur,
A chur fhìor-ghaisgeach fo ruaig,
’S a dhìon prasgain thruaigh gun fheum?

Sud mar chìt’ an gaisgeach àigh					485

[TD 110]

’Toirt mosglaidh do chàil nan sonn:
Ràinig e ’n còmhlan a thriall
Bho Chréta mu’n iadh an tonn.
Idomen a ghluais air thùs
Mar thorc thig bho chùl nan sròn;					490
Merion armach ùr ’nan déidh
A’ cur sunnt fo cheum an t-slòigh;
Sòlas ghabh an ceannard fial
Mu dhà thriath bu shùrdail gleus;
Ri h-Idomen gu blàth binn						495
Thuirt mac Atreuis rìgh nan treun:—

’Idomein nam mear-chleas grinn!
Thair na dh’fhalbh leam bho m’ thìr ghràidh,
Agad tha ceud mheas mo chridhe
’S gach saothair an sìth no ’m blàr.					500
An cuilm cheann-feodhna nan cliar
’S an riaruichear fìon gun airc
Na suinn a’ crùnadh nam pìos
Le dibh dhuinn is brìghmhor neart;
Ged robh stataint òil air chàch					505
’S leatsa làn barrach nan còrn:
Bi-sa nis’ air thùs nan gnìomh,
Ceart mar chleachd thu riamh, a sheòid.

Fhreagair iùil nan Créiteach bras:—
A mhic Atreuis is math brìgh!					510
Daingeann bidh mis’ air do chùl,
Mar gheall mi bho thùs gu crìch.
Ach imich-sa, ’s mosguil càch,
Grad-bhualadh romh ’n bhlàr a nunn:
Iom-acras orm gu bhi ’n sàs,						515
’Chum ’s gun dìolainn tàir nam mionn.
Coingeis mu thàmailt bhith-bhuain
Bhrisd iad a’ bhóid chruaidh le bréig:
’Na lorg thig a’ bhinn gun dàil,
’S dì-mhilltear an t-àl gu léir.						520

Labhair e, ’s dh’imich an rìgh:
Gàirdeachas ’na chridhe gun cheal;
Ràinig e ’n dà Aiax threun
Seachad sìos roimh shreud nam fear.
Ghluais an dà cheannard fo ’n airm,					525
Ceathach sluaigh ’nan déidh le toirm:

[TD 111]

Mar chì buachaille cruidh mheanmh
Bho àrd-sgealbuibh nan sgùrr doirbh,
Neòil ag éiridh fàrr a’ chuain,
Bho ’n taobh ’n iar, ’s iad luath ’nan deann,				530
A’ seòladh ’san aidhbheis chein
Romh osnaich nan speur le srann,
An iarmailt uile fo mhùig,
’S oidhche ’dubhradh nan tonn gorm;
Na baiteil a fàs ’nam pìchd,						535
’S iad torrach le mìle stoirm!
Ball-chrith air òigear nan treud
Romh ’n bhagradh nach éibhinn fiamh;
’S gu mór-tholg nan cairgneach àrd,
Théid e féin ’s an t-àl fo dhìon:					540
B’ amhluidh fo’n dà Aiax chòrr,
Còisreadh nan làn-ghaisgeach donn,
Mar thaosg iad gu blàr an neart
’Nam fad shreithibh reachdmhor trom,
Duatharach, neul-ghruamach dlùth,					545
Le ’m màillichean dùghorm cruaidh,
Fo phreasaibh shleagh, ’s fo reang sgiath,
Siùbhlach sìos gu gnìomh nam buadh.

B’ fhìor thoil-inntinn do’n rìgh mhór,
’S dhearbh e ’shòlas an àrd-chainnt:—				550
A dhà laoch is math ’g an géill
Argaich threubhach nan cruaidh-lann!
Dhuibhse cha ’n uireasbhach beus,
’S beag feum dhuibh air dearcnadh beòil;
Ruth-bhalgach, ealamh gu h-euchd,					555
’S math sibh féin a mhosgladh gleòis.
’Athair Ióbh ’s a Phallas àigh
’S ’Apollo nan sàr-ghath luath!
Nach dùisgte meartuinn is clì
Coltach ribhs’ an cridhe mo shluaigh,				560
’N sin dh’aomadh anuas gu làr
Lùchairt Phrìam, ga h-àrd ’uaill;
’S bhiodh dùn Thròidh fo neart ar làmh
A’ smùideadh ’na sgàrnaich ruaidh!

Labhair e, ’s dh’ fhàg e na suinn,					565
’S ghluais e gu ath-roinn d’ an t-slògh;
Choinnich e ’n sin Nestor mìn,

[TD 112]

Cainntear Phìlois bu bhinn glòir,
A’ tarruing suas laoch le sùrd
’S ’gan dùsgadh gu caonnag blàir;					570
Mar ris sheas Alastor geur,
Chromius agus Aemon àigh,
Pelagon ’s Bias nan cliù,
Deagh-bhuachaille cùil nan dream;
Sreith nam marcach ghabh air thùs,					575
’S eich is carbaid dlùth ’nan reang.
Air deireadh bha ’choisridh threun,
Lìonmhor, gleusd’ a dhìdinn chàich:
’Sa’ mheadhoin bha ’n sluagh gun treòir
A dh’iomairt gleòis àill air n-àill.					580
Dh’òrduich e ’n eachruidh gu léir
Leanailt ri ’n cuid steud gu teann,
Air eagail sgiamhsgair no leum,
A ghrad-bhrisdeadh sreud nan reang.
Feuchar nach toir earbs’ an neart,					585
No treuntas air mharcachd luath
Cuid a mhaomadh fad romh chàch
Le garbh-ionnsuidh bhlàr no ruag.
Seachnuibh, maraon, ceum air ais
’Chum ’s nach lagaich feart nan treun:				590
Ge b’ e thilgear le strìth àir
’Mach a làr a charbaid féin,
’Sa’ charbad is faisg a chì
Leumadh suas am mìlidh dian,
Imreadh e ’n fhad-shleagh gu còrr					595
’S riaghladh neach d’an èol an t-srian.
Sin am beachd, ’s a’ mhisneach cridhe
A fhuair buaidh do’n linn a bha,
Dh’fhàg iad ioma rìgh gun deò
’S leag am bailtean mór ’nan smàl.					600

Sin mar bhrosnuich an seann laoch
A b’ eòlach an caonnaig chruaidh.
Dhruid ris, is sòlas ’na chliabh
Agamemnon triath nan sluagh:—
’S truagh nach leats’, a sheanair ghrinn!				605
Meamnadh cuim, mar t’inntinn mhór,
Treuntas nach feachdadh, gu d’chrìch,
Lùbadh ghlùn, is clì nan dòrn.

[TD 113]

Ach tha ’n aois nach coigil neach
A nis’ air crìon-mheath do chàil:					610
B’ annsa laoch eile fo ’cìs,
’S tu féin a bhi dìlinn slàn.

Fhreagair Nestor nan steud luath:—
’S goirt, a rìgh! nach buan a’ chàil
A dhearbh mi, ’nuair choisg an t-eug					615
Erithalion treun fo m’ làimh.
Cha bhuilich an Tì tha shuas
Gach buaidh air an t-sluagh faraon:
Bu bhras mise ’n tùs mo là,
Ga pràmhail an diu fo’n aois.						620
Riaghlam, gidheadh, feachd nan steud,
’S dùisgeam an gleus le reachd beòil;
Ged théid lùths nam ball gu taobh,
Tha iùil aig an aois mar chòir.
Na suinn a tha ’g earbs’ a cliù						625
Imreadh iad gu ’cùl an lann;
Tha ’n òig’ eangbhaidh, meamnach ùr,
’S an aois anfhann, diùididh, mall.

Labhair e ’s dh’imich an rìgh
Gàirdeachas ’na chridhe gun cheal;					630
Fhuair e sìol nan Aithneach geur,
’S deagh-Mhac Pheleuis nan steud mear.
Làmh ris bha ’n t-Ulisses glic,
’S Cephallenich tric ’nan reang;
’Nuair lasadh iorghuill nan laoch					635
Sud an sliochd nach b’ fhaoilidh greann.
Cha chual’ iadsan toirm nan slògh,
A ghrad-ghluais an òrdugh blàir;
Bheachdaich iad thall air an raon
C’uin a thionnsgnadh caonnag àir,					640
’S a bhuaileadh mòr-neart an airm
Air Tròidhich bu ghairge conn:
Dhruid riu sud, is colg ’na ghnùis,
Agamemnon iùil nan sonn.

A Mhenestheuis armaich àigh						645
’Mhic an rìgh is àrd an uaill,
’S tus’ ’Ulisseis an deagh-chinn
’Fhir charaich nam mìle cuairt
C’um an seas sibh air chrith-mhùig

[TD 114]

A’ fàrdal aig cùlaobh chàich,						650
Sibhse d’am buin leum air thùs
An dearg-bhuillsgein sùird a’ bhlàir?
’Nuair théid mo chùirt mhòr a ghairm,
’S sibh nach éisd cuireadh gu m’ chuilm,
For am biodh roinn fhial air seilg					655
’S an crùinte ’n t-sàr-dhibh le foirm.
An diu, ged théid romhaibh sìos
Deich cinneach gu strìth nam buadh,
’S annsa leibh faicinn no gnìomh
Gun ruth-bhalg, gun fhiamh, gun chruas!				660

Sheall Ulisses le fraoch gnùth,
’S grad-fhreagrar fear-tùs nan slògh:—
Ciod e t’aobhar, a fhlaith fhéil,
’S co dh’ionnsuidh tha beum do bheòil?
Ciod mu’n d’thuirt thu ’m briathar baoth,				665
’Chaoidh gun seachnainn caonnag theann?
’San uair am brisd Greugaich àigh
Air feachd Thròidh gu blàr nan lann,
Ma’s fìor-ghaisge miann do shùl,
Tuigidh tu nach diùltainn gnìomh;					670
Athair Thelemachuis ghaoil
Cha d’fhuair neach a’ saobhadh riamh.
M’ àite ceud-bhroilleach a’ bhlàir
An teas earghlais gàbhaidh laoch:
A cheannaird uaibhrich nan treun!					675
Thug thu ’m beum ud gu fìor-chlaon.

Thuirt an rìgh le snodhadh caoin
’Nuair dh’aithnich e fraoch an t-suinn:—
A ghaisgich ghlic uasail àigh,
’Mhic Laerteis, is àrd suim!						680
Mo chom cha d’aitreabh dhuit lochd,
Leam bu ghoirt do lot le beum:
’S eòl domh t’fhìrinn ’s gach cruaidh-chùis,
’S gur caraid bho ghrunnd do chléibh.
A nis’, a laoich luinn, bi ’triall;					685
Bha sinne riamh air aon-stéidh:
Nì mise ’n fhàilteum ud suas
’S grabaidh an Dia buan gach beud.

Dh’fhalbh e ’n sin, is ghluais gu càch;
’S fhuair e gaisgeach nan sàr-euchd					690

[TD 115]

Deagh-mhac Thideuis bu ghasd’ iùil;
’Eich ’sa’ charbaid dlùth ’nan sreud.
Lamh ris bha Sthenelus còrr;
Dh’aithnich ceannard mór nan sluagh;
’S ri Diomed le colg fiar						695
Dhruid an rìgh am briathruibh luath.

A mhic Thideuis nan ùr-steud,
(An deagh-thriath bu chreuchdach lann.)
Ciod e ’s brìgh do d’ dhearmal cruais,
’S do shùil luath bho reang gu reang?					700
A’ gheilt-chrith dhuitse cha dual:
B’ e ’n com cruadail Tideus geur,
’Uaill a bhi fada romh chàch
An dearg-bhuillsgein spàirn nan creuchd.
Sin mar thug na h-eòlaich sgeul;					705
Cha’n fhacas leam féin an sonn;
Ach chualas gun d’fhuair e bàrr
Thair gach laoch a dh’fhàs air fonn.
Dh’fhalbh air aoidheachd an t-òg treun
Thun Mhycenae nan stuagh àrd,					710
’S Polynices armach mór
A thogail lòid sluaigh gu blàr.
’San am sin bha ’n cogadh dian
Mu chuairt Thebae ’s sianta mùr;
’Chum ’s gun d’thugte ’n gnìomh gu teach				715
Ghrìos iad còmhnadh ghaisgeach ùr.
Dh’àrd-mhol sinn gu léir am miann;
Ceart mar dh’iarr iad, ’s beag nach d’fhuair;
Ach las dealain dhearg bho nèamh,
’S thaisbein nach bu dàn doibh buaidh.				720
Dh’fhalbh esan ’s na lean fo ’iùil,
Gu siùbhlach a’ triall an ròid:
Aig Asópus thàmh an sluagh
Innis luachrach nan cluain feòir.
’N sin chaidh Tideus le fios luath,					725
Bho’n arm Ghreugach gu stuaigh chàich;
Fhuair e ’n sud clann Chadmuis mhóir,
Cruinn mu shògh ’san lùchairt àigh.
Geilt-chrith cha do ghluais an triath
Romh làn-neart an iarmaid bhuirb;					730
A lìon ’s a shuidh dhiubh ’na sreud,

[TD 116]

’S an rìgh féin a’ dìol da cuilm.
Dh’fhogair e na suinn mu seach,
’Chum a dhearbhadh an gleachd cruaidh;
Cheannsaich e ’nàimhdean, gun strìth				735
O’n thug Pallas clì is buaidh.
Loisg na Cadmich le fìor-fhraoch,
Dì-mhilleadh an laoich an rùn:
Shuidhich iad caogad am foill.
An gleann dìomhair ’sa’ choill dhlùth.				740
Bha dà fhear-iùil air an ceann
Licophon nach b’ fhann ’sa’ ghàir,
Mar sud ’s Maeon nan sàr-ghnìomh,
A fhuair cliù mar dhia ’s gach blàr.
Ghrad-bhuail orra ’n gaisgeach garg					745
’S thuit iad ’nan cuirp marbh air làr,
Neach cha deachaidh as do’n treud
Ach aon a thug sgeul an àir.
Chual’ e guth nan dia bho ’n speur
’S bho cheann Mhaeoin chum e ’chruaidh:				750
Sin mar ghluaiseadh Tideus àigh,
’S air-san gu là-bhràth bidh luaidh.
Dh’fhàg an gaisgeach mac ’na dhéidh
Is mò conn an euchd a bheòil:
Ach O! cha samhla do ’n treun					755
An là dh’fheuchte streup nan dòrn.

Dh’fhan Diomed tosdach balbh,
Ge do bhòchd an fhearg ’na chliabh:
Chum smachd na nàir’ e fo chìs,
’S cha d’thug beum do rìgh nan cliar					760
Ach fhuair e freagairt gun sgàth
Bho shìol Chàbain nan cleas dian:—

Dhuitse cha tig breug, a rìgh!
’S fios na fìrinn ad chridhe fial.
’S feàrr sinne no’n linn a dh’fhalbh					765
An carroidean garbh nan lann;
’S sinne leag Thebae ’na tòrr,
Daingneach nan seachd còmhla teann.
Cho tearc ’s ga’n robh lòd ar sluaigh
Fhuair sinn buaidh air stuaigh nam blàr;				770
Dh’earb sinn a taisbein nan speur
’S bha dia féin mar neart le ’r làimh.

[TD 117]

Iadsan an lorg an droch-bheus,
Ghlac an t-eug, le léir-sgrios searbh:
Mar sin, na tog oirne binn,						775
Le d’ghlòir fhaoin mu ’n linn a dh’fhalbh.

Thuirt Diomed mór, le colg:—
A mhic Chàbain, fan-sa balbh;
Air m’ fhocal thoir feairt gun toilg,
’S ri d’ dheagh-rìgh na lasadh t’fhearg.				780
’S mairg a mheasadh mar dhroch-rùn
Do bhuachaille-cùil nam feachd,
An am tinnsgleadh air gnìomh gleòis
E ’mhosgladh a shlòigh le smachd.
Ma gheibh sinn air Tròidhich buaidh					785
’S gun aom leinn an stuaigh gu làr,
’S e ’n rìgh a ghairmear air thùs,
’S air-san bidh a chliù gu bràth.
Ma leanas mi-shealbh a’ Ghréig,
’S éiginn gur leis féin an tàir:						790
Ach sìos biadhmaid a dh’aon-bheum
’S gun grad-dhùisg sinn euchd a’ bhlàir.

Labhair e; ’s na éideadh cruinn
Thòirleum a ’charbad an sonn:
B’ earghlaiseach, ’s e ’ruith ’na dheann				795
Slinntrich nan arm prais mu ’chom.
Mar shìor-ghluasad nan stuadh gorm
Gu leitir is onfhach fuaim,
’Nam maomaibh glas càirgheal cian
Iorghuill nan gaoth dian ’gan ruag;					800
A’ greannadh air réidh a’ chuain,
’S a’ garbh-at romh luaths nan stoirm
Brisdidh gach lunn le beuchd àrd
’Cur sguim bhàin mu ’n charraignich dhoirbh:
Sin mar shìor-ghluaiseadh romh’n lòn				805
Feachd na Gréig an òrdugh blàir,
Fo’n aon-cheum ’nan tosd a’ triall,
’G éisdeachd focail nan cliar àigh.
B’ iongnadh siubhal sluaigh cho mór,
Gun aon lideadh do ghlòir cinn;					810
Loinntrich ’nan imeachd romh’n tràigh,
Beairtean mhàilleach nan dealbh grinn.
Chluinnte Tròidhich ri h-àrd-ghaoir

[TD 118]

Mar chaoirich fir phailt an sògh,
A’ dìol bainne ghil nan tràth						815
’Nan deich mìltibh ’san làn-chrò;
Iad ri h-aon deòdhas gu léir
A’ freagairt mèilich nan uan:
Sin mar chluinnte ’san fheachd mhór
An iom-ghlòir bu bhruidhneach fuaim.				820
Cha b’ aon-mheur cinnidh an sreud;
Idir cha b’ aon an téis-bheòil;
Cànain mheasgach nan ceud brìgh;
B’ ioma tìr bho’n thàr an slògh.
Thog Mars na Tròidhich gu sùrd,					825
’S Pallas nan gorm-shùl a’ Ghréig;
Dh’éirich gart is oillt is fearg,
’S conbhadh ruaimleach nan dearg-chreuchd.
Chìte còmh-strìth ’n goil a’ fraoich,
’S an fhuil ’ga taosgadh ’na deann					830
Còmh-strìth, baobh-chaothaich a’ ghruinnd,
Piuthar Mars is pronntach lann:
’S beag an tùs i; ’s luath a fàs;
An tàrmusg nach àillidh greann,
’S uaimhreach air talamh a triall,					835
’S àrd am measg nan nial a ceann,
’S cràiteach goirt an cinne-daond,
Gach taobh ’s an saltair a bonn,
A’ meudachadh annradh bhlàr
Sgrios is bàs, is osnuich throm.					840

Dhruid, gu h-iorghuill, an dà shlògh,
’S thionnsguinn air ghnìomh gleòis na suinn,
Feachd ri feachd, is treun ri treun,
Sgiath ri sgéithidh, ruinn ri ruinn;
Fuaimrich air fead-bhuillibh garg,					845
Frasachd iaruinn nan calg bàis,
Tolladh nan creuchd, sgread nan truagh,
Gaoir luchd buaidh a’ bruanadh chnàmh;
Maom-chruachadh air chorp nam marbh,
Aig laoich a’ spealt-chleas am feirg,					850
Lann-fhuil nan cneas ’na h-allt dearg,
A’ taosgadh gu bras mu’n leirg!
Amhuil fuar-thuiltean nan sian
’Nan dian-ruith le slios nam beann,

[TD 119]

A’ comh-thilgeadh nan steall bàn,					855
’San aon-chlais air làr nan gleann,
Am buachaill’ air chrith ’san àrd
Ag éisdeachd ri gàir nan stuadh,
B’ amhluidh, ’nuair mheasgnaich an streup,
Toirm earghlaiseach éigh an t-sluaigh.				860

Mharbh Antilochus air thùs
Gaisgeach armach ùr bho’n Tròidh,
Echepolus nan cruaidh-bheum
Am measg threun an uchd a’ ghleòis.
Thilg e ’n t-sleagh air an òg bhras					865
Mu’n cheann-bheairt bu bhabach dos,
Chaidh an calg frith-bhacach glas
Romh chlàr ’aodainn le trom lot,
Spealg an t-iarunn an cruaidh-chnàimh;
Dhorchaich neul a’ bhàis a shùil,					870
Thuit e sìos mar dhaingnich àigh
A dh’aomas gu làr ’na brùchd.
Thàinig Elphenor gun dàil
Ceann chloinn Abais bu mhath cruas,
Ghlac e cas a’ chuirp gu dàn						875
’Ga tharruing bho’n àraich ruaidh
Bho stoirm mhilltich nan gath caol,
’S gun coisneadh e ’m faobh ’s na h-airm:
Ach sud an t-seilbh nach robh buan,
’S bu gheàrr ’uaill fos cionn a’ mhairbh.				880
Aig tarruing a’ chuirp a nunn,
Bheachdaich Agenor an sonn
Air a leis bha ’n sgiath gun mheang,
A thaobh nochdte, ’s a cheann crom;
Leig e ’n t-sleagh lìomhaidh romh ’chneas,				885
Thuit esan gun neart air làr
Shiubhail an deò as a chorp,
Am fuil deirg romh ’n lot a’ snàmh.
’N sin gu h-àirde dhùisg am fearg,
Mar mhadaidhnean garg nan toll,					890
Dhruid iad ri chéile ’sa’ ghaoir,
’S leag gach laoch a sheis air fonn.

Chosgradh leis an Aiax bhorb
Òigear ùr bu taitneach dealbh
A rugadh am measg nan treud					895

[TD 120]

Air bhruaich Shimois nan ceum balbh.
Air teachd ’ga mhàthair a nuas
Bho uchd Ida nan cruach àrd
Comhluath ri ’pàrantaibh gaoil
A shealltuinn nan caorach làn,					900
Rug i ’n sin an t-òg gun truaill
Simoïsius nan gruaidh àigh,
Neart a toil-inntinn ’s a mùirn,
Ach b’ e ’chrannchar ùine gheàrr.
Bu dìomhain an dragh ’s an sùrd					905
Ag altrum an fhiùrain ghràidh;
Air teachd dha gu cath nan deur
Thilg an Greugach sleagh a’ bhàis;
Buailear ’sa’ chìch dheis an t-àgh
Leis an ruinn bu ghràineil lot;						910
Shiubhail romh ’n t-slinnein an calg,
’S thuit gaisgeach nan arm gun phlosg.
Amhuil craobh phobuill air lòn
Le stochd sleaghach còmhnard réidh,
Dosruich a’ cinntinn mu ’bàrr						915
’S lùisreadh bhlàth air shlios a geug;
’Nuair gheàrras saor i le lainn
Gu cuibhlidh a charbaid ghrinn,
Aomaidh an t-ùr-ghallan àrd,
’S tuitidh sìos air làr a’ ghlinn,					920
A’ seargadh fo chaochladh shian,
Gun aon-mhiadh do sgiamh a cròchd,
B’ amhuil an t-òg-àrmunn treun,
’S e sìnt’ air an fheur gun deò.

Thàinig Antiphus le sgaoim						925
Tròidheach e do chloinn an rìgh;
Thilg air com an Aiax bhuirb:
Cha robh ’n sud ach cuimse chlì.
Ràinig an t-sleagh Leucus còrr,
Òg d’an d’thug Ulisses spéis						930
’S e ’tarruing a’ mhairbh a nall
Bho mhi-chàramh nan lann geur;
Chaidh ’na chruachan an gath cràidh
’S dh’fhosgail e lot bàis romh ’bhroinn;
Thuit e féin ’s an corp maraon					935
Taobh ri taobh air chruaidh an fhuinn.

[TD 121]

Mu eug a champanaich ghaoil
Dh’at Ulisses le fraoch dian,
Theann-ruith e gu tùs an t-sluaigh,
’S chìte bho ’chruaidh faoidhleas cian:				940
Sheas e ’m buillsgein nam paidhchd dlùth,
’S bheachdaich dùr a nunn ’s a nall,
Stiùir e ’n sin le glaic gun chearb,
’S an t-sleagh dhealrach thilg le srann:
Sgap na Tròidhich le crith-oillt,					945
’Nuair thilg an saoidh ruinn nam beum;
’S e mac dìolain an t-sean-rìgh
A bhuail an trì-ghlocach gheur.
Democoon, air teachd as ùr
Bho thìr nan steud crùidheach seang;					950
Airsan chuimsich an sonn garg,
’S ràinig an gath searbh ’na dheann;
Romh ’chlaigionn bho dheas gu clì
Ghluais an calg bu mhillteach toll,
Dhùin an dorcha mu shùil dheirg					955
Thuit e, ’s ghliongraich ’airm mu chom.

Dh’oilltich Hector ’s na ceud laoich;
Maomadar romh fhraoch an tréin;
Thog na Greugaich iolach shearbh
’Tarruing chorp nam marbh bho bheud.				960
Bhrùchd iad a steach a dh’aon-bheum
Bheachdaich Fébus le feirg thruim;
Dheàrs e ’na làn-ghlòir bho ’n dùn,
’S le h-àrd-chaismeachd dhùisg na suinn:—

A ghaisgeachuibh Thròidh nan steud!				965
Na coisneadh a’ Ghréig oirbh geall;
Cha’n iarunn ’s cha chlach am feòil,
Nach snaidhear le spòltadh lann:
Tha ’n t-Aichioll gun chuimhn’ air feum,
Deagh-mhac Thétis a’ chùil òir					970
Fada thall ’na luing air tràigh
Fearg a chuim ’ga chnàmh le bròn.
Sin mar a dh’éigh dia nan calg,
Eaglach a’ dealradh bho’n tùr
’S Pallas ghàir-chathach ’na leum					975
A’ mosgladh nan Greug le sùrd.

Fhuair Diòres dàn an éig

[TD 122]

Bho Phirus làmh fheum’ a’ ghleòis,
Ceannard iùil nan Tràchdach geur,
Ghluais bho Aenos le ’threun-lòd.					980
Ghrad-thog Pirus ’na ghlaic ghairbh
Sgealb do charraig chraimnich chruaidh,
Bhuail e aobrann deas an rìgh
’S phronn e ’n cnàimh ’na mhìle bruan.
Gheàrr am meall bu bhaobhail neart					985
Sreang nam faltan ’taic a’ bhuinn,
Bheuchd Diores le sgread chràidh,
’S thuit e sìos air làr an fhuinn.
Gu ’chàirdean shìn e ’dha làimh,
’S plosg a’ bhàis am bráighe ’chléibh;				990
Bha Pirus, a’ leum a nall,
’S shàth ’na imleig lann nan creuchd.
As an lot bu chraosach gàg
Thaosg am mionach blàth ’na bhrùchd!
Dh’falbh an sgàil a dh’ifrinn fhuair,					995
’S dhùin ceathach bith-bhuan mu’n t-sùil,

Thoäs an t-Aetólach treun
Thug duibh-leum gu Pirus àigh
Lot e fo’n chìch an sonn ùr,
’S chrith an crann ’na ghrùthan blàth.					1000
Sheas air mhuin Thoäs garg,
Spìon e sleagh nan calg a ’chom;
Tharraing e ’n sin lann nam blàr
’S bheum gu gràineil sic a bhronn.
Sgap e ’bheath air ghaothaibh luath;					1005
Gidheadh sud cha d’ fhuair e ’m faobh:
Timchioll dhòirt na Tràchdaich bhorb,
’S fad-shleaghan nan gorm-ghath caol.
Ge bu mhórdhach calma, gnùth,
An laoch cliùiteach ’sa’ chath chruaidh,				1010
Dh’iomain iad e nunn bho’n chairbh,
Bu leisg ’fhalbh, ’s bu ghreann-dhubh ’shnuadh.

Sin mar thuit an dà fhear-iùil
An teas carroid dhlùth nan sonn,
Ceannard Thràchdach nan àrd-bheum				1015
’S Epeidheach nan éideadh trom.
Dh’iadh mu’n sùilibh cadal buan,
’S dhùin iad fo làimh fhuair a’ bhàis,

[TD 123]

Léir-sgrios a’ caitheamh mu’n cuairt,
’S mairbh ’gan cruachadh fad a’ bhlàir.				1020

Na’n siubhladh fear-beachd romh’n leirg,
’S nach ruigeadh ball-airm a chom,
’S gum faiceadh e ’n sluagh gu léir
’G iomairt iorghaill gheur nan conn,
Pallas ’ga dhìon air gach làimh,					1025
Bho neart gàbhaidh nam ruinn cruaidh
Mheasadh e foghaint gach seòid
Ion-mholta le glòir bhith-bhuain.
B’ ioma Tròidheach a b’ àrd gleus,
B’ ioma Greugach gaisgeil còrr					1030
A bha ’n là sin taobh ri taobh
Sìnt’ an smùr an raoin gun deò.

[TD 124]

DUAN V.

Gnìomhartha Dìomaid mhic Thìd

’N sin, thug Pallas euchd is buaidh
Do mhór-Dhìomad nan ruag blàir,
’Ga thogail àrd thair an t-sluagh,
’Chum a chliù bhi buan gu bràth.
Bhrùchd sruth teinntidh bho ’bheairt chinn,				5
’S las mu ’thargaid ghrinn nam beum,
Dealanaich chlis ’nan dian-chaoir
A shoillsich an raon gu léir.
Mar rionnaig fhoghair nan speur
Ag éirigh bho’n ghaillbheinn fhuair,					10
’S àillidh air ghorm nèimh a loinn,
’S i ùr-night’ an tuinn a’ chuain:
B’ amhuil an geal-dheàrsadh cian
’G iadhadh mu ’ghuaillibh ’s mu ’cheann;
’Nuair bhrosnuich Minerbha ’n treun					15
Gu garg-bhuillsgein streup nan lann.

Bu Tròidheach Dàres gun ghaoid,
Reachdmhor a mhaoin, caoin a bheus
Fear-ìobairt Bhulcain gach tràth,
Dà mhac leis an spàirn nan gleus					20
Phegeus is Idaeus òg
Na fiùrain bu chòrr ’san strìth
Thug iadsan ruathar romh ’n t-slògh
’S thairg iad còmhrag do’n mhòr-rìgh.
Mharcaich iad air steudan luath,					25
’S deagh-mhac Thìd air chruaidh an fhuinn:
’S an iomchrith gu gaisge blàir
Ghluais na h-òig an dàil an t-suinn.
Thilg Phegeus air tùs ’na deann
Sleagh bu chian-dhuatharach crann;					30
Sheachainn i Greugach nan glonn
Thair a ghualainn chlì le srann.

[TD 125]

Thilg an sin mac Thìd a chruaidh,
Nach d’imich gun bhuaidh a ’dhòrn;
Buailear mu’n dà chìch an treun					35
’S leagar farr a steud gun deò.
Leum Idaeus ’na thuil-mhaoim
A ’charbad bu loinntreach dealbh,
Bior-ghointe mu ’bhràthair gaoil
’S gun phlosg ann an laoch nan arm.					40
Ach ’s beag nach d’rinn gnìomh gun àgh
A reic-san ri dán an éig,
Mur bhith feart Bhulcain ’ga dhìon
Le còmhdach ciar nial nan speur,
’Thoirt misnich dh’an athair gràidh					45
’Chum ’s nach dearbht’ an cràdh cho trom.
Ghlac mac Thìd a’ chàraid steud,
’S dh’òrdaich iad gu sreud nan long.
Chunnaig Tròidhich nan euchd bras
Dosgainn mhac an t-sagairt léith,					50
Aon air teicheadh o’n bhlàr shearbh,
’S aon fo ’charbad marbh air feur.
Chomh-ghluais a’ measgnadh ’s gach cliabh,
Iongnadh is fearg, fiamh is truas;
Ach ghlac Pallas Mars air làimh					55
’S thaisbein i ’san ràdh a smuain:—

’Areis shuain-mharbhaich nan creuchd!
Nigheas dùin nan treun am fuil!
C’um nach tairngeadh Tròidh ’sa’ Ghréig
Le ’n neart féin an gnìomh gu buil?					60
Imreadh iad féin còmhrag cruaidh,
’S gheibhear buaidh bho rìgh nan speur:
Dìobrar leinne strìth nan laoch
’Chum ’s nach taosg oirnn fraoch an dé.

Stùir i ’n sin a teas a’ bhlàir						65
Àres nam paidhchd cràiteach trom;
Shuidh aig Xanthus nam bruach tlàth,
’S dh’éisd iad ri gaoir bhàis nan sonn.

’N sin, chuir Greugaich Tròidh ’na deann
’S chaisg gach ceannard laoch dha féin:				70
Thorchradh Odius mór air tùs
Le Mac Atreuis, iùil nan treun,
’S e ’tionndadh a steud gu taobh

[TD 126]

Romh’n sgrios chiùrraidh ’na mhaom-ruaig;
Bhuail a’ ghlacach cùl an t-suinn,					75
’S tholl romh’n uchd o’n druim le fuaim.
Triath nan Alizònach garbh,
Mach a ’charbad thuit gun deò;
Shlinntrich na buill phrais mu ’chom,
’S dh’fhalbh an sgàil gu fonn a bhròin.				80

Mharbh Idomen Phaestus còrr,
Iarmad Bhòruis bu chian cliù,
Air ùr-theachd gu magh a’ bhlàir
O chrìch Thàrne nan gorm-lùb.
A mhiann grad-shuidh air a stéud					85
’Chum ’bhi shìos a’ leum ’sa’ ghreis;
Thàinig fad-shleagh nan creuchd trom,
’S bheum i ’n sonn ’sa’ ghualainn deis:
Thuit e marbh a ’charbad nuadh,
’S dhùin uime nial fuar an aoig;					90
Dh’iadh an luchd freasdail mu’n chairbh
’S reub iad dhith na h-airm ’s am faobh.

Thuit Scamandrius bu mhath sùrd
Feadh nan stùchd a shealg an fhéidh;
Menelaus mharbh an t-òg						95
Le ’shleagh mhóir bu stròiceach beum.
Nochd Diàna cèird a làmh
Do’n chuimseir a b’ àirde miadh
A lot gach faoghaid le ’ruinn
A dh’àraicheas coill nan sliabh.					100
Beag tairbhe do’n fhleasgach àigh
Cèird Dhiàna nan luath-chalg
Cuimse lamh air bhachd nan sròn
An gnìomh sònnraicht a sgaoil ’ainm.
Menelaus ’ga ruag dlùth						105
Nach d’fhàs fann air chùl nan sleagh;
Thilg e ’na dhéidh le fios bàis
An gath trom bu chràiteach bladh.
Eadar dà shlinnein an òig
’S romh uchd garbh chaidh cròchd nan ruinn;			110
Thuit e gun phlosg air an leirg,
’S chluinnte ’gliongraich airm an t-suinn.

Thorchuir Merion le ’chruaidh chaoil
Phereclus mac saoir nan long,

[TD 127]

Làmh a bha teòm’ air gach gnìomh					115
Chunnacas riamh ’ga dheilbh air fonn.
Aig Pallas bu mhór a thoirt;
’S e rinn cabhlach an toisg thruaigh
A dh’aisig gu Tròidh, ’s dha féin
Aobhar millteach nan creuchd buan.					120
Bu bheag ’fhios air rùn nan dia;
Dhruid ris Merion da dhìon-ruag,
’S esan a’ deann-ruith le geilt,
Lot e ’bhòdhan deas le ’chruaidh.
Romh shoire ’n uisge fo’n chnàimh					125
Shiubhail glochd nan àr le srann;
Thuit e ’raoichdich air leith-ghlùn,
’S an ceò sìorruidh dhùin mu cheann.

Mharbh Meges Pedaeus bras
Mac Antènoir bu ghasd iùil,						130
Ged rugadh ro’n cheangal phòsd,
Dh’oil Theana ’n t-òg le mùirn.
Ceart amhuil macaibh a rùin
Stiùir i ’m fiùran ’s gach deagh-bheus,
Mar urram do’n ghaisgeach àigh					135
D’an d’thug i buan-ghràdh a cléibh.
Dhruid ’na chòir mac Phyleuis treun
Bu mhór-euchd an streup nan ruinn;
Thilg e trom-ghath nam beum dlùth,
’S bhuail e ’m fuirbidh ’n cùl a chinn.				140
Gheàrr ro’n teangaidh an searbh-bhall,
Eadar ’fhiaclan le srann-fhuaim;
Thuit esan ’san dusd fo’n chreuchd,
’S ghlais e ’dheudach mu’n chalg fhuar.

Fhuair sagart Scamandeir eug						145
O neart mhic Ebhémoin chòrr;
Sìol Dholopioin nan àrd-euchd,
Dhearbh e urram dé bho ’n t-slògh.
Bha ’n Greugach ’ga ruag ’na leum
’S e ’grad-theicheadh ro ’n bheum ghoirt,				150
Bhuail e garbh-strailleadh le loinn,
’S sgar e lamh an t-suinn o ’chorp;
Thuit i ’na spaid air an raon,
Dhòirt an fhuil ’na caolas luath;
Leag an trom-bhàs e ’san ùir,						155

[TD 128]

’S bhrùchd mu ’shùilibh mar mhuir ruaidh!
B’ amhuil conbhadh nan garg laoch
A’ dian-chaonnag ’sa’ chruaidh-ghleachd:
Chìte ’n Dìomad ’na dheann-chaoir,
A’ steud-leum ’s gach taobh do’n fheachd,				160
Thall ’s a bhos, mu ’n Ghréig, ’s mu ’n Tròidh
Am buillsgein a’ chòmhstrith dheirg,
Sear is siar bho thùs gu déis
Bha torunn an tréin ’san fheirg.
Mar mhór-shruth geamhraidh nan sian				165
A’ bàrcadh gu dian romh ’n fhonn,
Drochaidean daingeann nam bruach
’Gan sguabadh le neart nan tonn;
Drochaid no bruach ’s dearbh gur faoin
’Nuair ghrad-thaosgas maom nam beann				170
Léir-sgrios air gharrainnean fìon,
’S bàrr na bliadhna ’ga thur-chall,
Ióbh a’ dòrtadh nam brùchd luath
Dh’fhàgas gnìomh gach sluaigh gun fheum:
Sin mar ghluais an Greugach àigh,					175
’S a dh’fhàsaich e ’m blàr gu léir.

Mac Licaoin a b’ àrd glonn
Bheachdaich air an t-sonn ’sa’ ghnìomh
A’ dìth-mhilleadh neart an t-sluaigh
’S Tròidh ’ga fuadach le ruaig dhian:					180
Ghrad-chuir e saighead an crois
’Chum a lot, ’s e ’teachd ’na dheann,
Bhuail an fhiùbhaidh ghuala dheas
’S shiubhail ro ’n deis airm le srann.
Reubadh an uchdach mu ’chliabh					185
Le luath-chalg a b’ fhiadhaich guin:
Shàth na gloic iaruinn ’san fheòil
’S mu’n ghorm-mhàillich dhòirt an fhuil.

Mac Licaoin bu mhór luaidh
Dh’éigh an cluais nan sluagh gu léir:—				190
’Fheachdaibh Tròidheach nan steud fionn!
Brùchdadhmaid a nunn gu gleus.
Thorchradh leinn ceud-laoch na Gréig;
Dearbham gur dlùth eug do’n t-sonn,
Cho cheart ’s a rinn dia nan calg					195
Mise ’mhosgladh gu garg-chonn.

[TD 129]

Labhair e, ’s bu dìomhain ’uaill,
Lot a’ bhàis cha d’fhuair an treun
Bu bheag ’fheairt air calg a chràidh,
’S cha dìobradh a làmh an t-euchd.					200
Ghluais an gaisgeach le ceum cùil,
’S sheas e dlùth ’ga charbad nuadh,
Dh’iarr e grad-thuirling gu làr
Air sìol Chàbain nan arm cruaidh:
A Steneluis mheanmnaich mhóir!					205
Grad-bhi ’nuas, dèan fòir am fheum;
Dearc air mo ghuala le toirt
’S tarruing a m’ lot gloc nam beum.

Thug Stenelus èasgaidh géill,
’S fàrr nan steud bha nìos air lom;					210
Spìon e a gualainn an t-suinn
Calg nan ruinn bu neimhneach toll.
Bhrùchd an fhuil ’na coilchean ruadh
Sìos le màillich nan dual breac;
’S thairg mac Thìd an ùrnuigh gheur					215
Do dh’àrd-bhan-dé nan treun-fheachd:—

Éisd rium ’ionghainn Tì nan speur
A Phallas ’g an réidh a’ bhuaidh!
Ma dhìdinn thu m’ athair gràidh
No ’mhac cliùiteach ’san dàil chruaidh,				220
Nise, nise, ’Phallas ghaoil
Seas ri m’ thaobh, ’s cuir lùths am dhòrn;
Stiùir gu neart mo shleagha ’n laoch,
A thilg an gath caol gu m’ leòn,
’S e ’sior-uaill a measg nan cliar,					225
Nach faic mi ’chaoidh grian nan speur!
O! leag-sa sìnt’ e fo m’ làimh,
’Sa’ phlosgail le spàirn an éig

B’ i sud ùrnuigh ’ghaisgich àigh:
Dh’éisd Minerbha ’s thug mar dh’iarr;				230
Dh’fhàg i gach ball mèinneil ùr,
Aotrom, eangbhaidh, gu dlùth-ghnìomh.
’N sin, chuir i cagar ’na chluais:—
Mosgail suas, a mhic an t-suinn!
Dearbh do neart an cruadal gleòis,					235
’S feuch do Thròidh cia mór do shuim.
Meamna t’athar bu mhór loinn

[TD 130]

Dhòirt mise ’s gach roinn do d’ chreubh;
Cuimhnich Tìod nan crùidheach luath,
’S dùisg gach buaidh bu dual do ’n treun.				240
Gach smal feòl’ a dhall thu ’n tùs
Fuadaicheam-s’ air chùl gu léir,
Measg chlann daoin an iorghaill chruaidh,
Chì thu flaithean buan nan speur.
Ni ’gan éirich sear no siar,						245
Na fogair aon dia gu h-euchd;
Bi cinnteach nach gluais thu m’ fearg
For nach dèan neart talmhaidh feum.
Ma thig ort Bhenus nan gràdh,
Torchuir i le d’stàillinn chaoil.					250
Sin mar thuirt Pallas nam blàr
’S an grad-phriobadh dh’fhàg i ’n laoch.

Ghluais an sin mac Thid an àigh
Le sgrìob ghàbhaidh ’n tùs nan slògh
Trì fìltean bha ’chonn ’s a fhraoch					255
Gu h-ath-chaonnag ri neart Thròidh.
Mar leòmhann riabhach o’n uaimh
Acras ’ga bhuaireadh gu feòil
Thair mhaingir àird ùir nan geug
Air leum a measg treud a’ chrò;					260
’S dìomhain ma thilgear air calg
Eargnaichidh an lot a’ bhéisd;
’Fhiaclan ’gan casadh le mùig,
E ’raoichdich is sgum mu ’bheul;
Am buachaill air bhall-chrith aoig,					265
Teichidh fad ’s a dh’fhaodar slàn;
’S millteir spògach nan tosg cruaidh
A’ cur neart na buaile fàs,
Dòirtear muin air mhuin an t-àl,
’Nam fuil marbh, air blàr an fhuinn,					270
Leumaidh e ’n sin, ’s a bhrù làn,
Le buaidh, thair a’ ghàrradh chruinn.

Sud mar rinn mac Thìd an t-àr,
’Na chaoir-mhaoim feadh bhlàr na Tròidh:
Thuit Astinous fo làimh thréin					275
’S deagh-Hipenor iùil nan slògh;
Thorchuir an t-sleagh fear mu’n chìch,
’S bha fear sìnte le lainn mhóir;

[TD 131]

Sgath i ’n trom-ghuala o’n chorp
’S thuit esan fo’n lot gun deò.						280
Chunnaig e ’n sin Abas còrr
’S Polyides òg nan gleachd;
Dà mhac Eurydamais léith
Fàidhe bhruadar bu gheur beachd.
Cha d’fhoillsich e brìgh an dàin					285
Aig triall doibh gu blàr nan sonn;
Fhuair iad bho’n deagh-Dhìomad eug,
’S thuit na laoich fo chreuchdan trom.
Xanthus, Thoon, thuit ’nan déidh,
Mic iad sud do Phaenops caoin;					290
Dh’fhàg iad an seanair gràidh
Gu h-anfhann a’ spàirn fo’n aois:
Mac eile cha d’fhuair an laoch,
’Gan tiomnadh e ’mhaoin ’s a dhùil:
Bhuail mac Thìd am beum gun àgh,					295
’S mhill am bàs na gallain ùr.
’S cràiteach guin an athar thruaigh,
Nach till a dhà luaidh ni ’s mò,
Aois is tùrsa bhuan ’ga chnàmh,
’S roinn aig cach air an t-seilbh mhóir.				300

Fhuair e ’n sin dà fhleasgach òg,
’S an aon charbad taobh ri taobh
Bu chlann iad do rìgh na Tròidh,
’Siubhal sìos gu còmhrag laoch.
Mar leòmhann beuchdach ’na dheann				305
A’ saighdeadh romh sgann nam bò,
Damh no tarbh an sàs air ghiall,
’S ’ga ghrad-riasladh le chrom-dhòid:
Sin mar thilg e fàrr nan each
An dà òg, ’s a ghlac e ’m faobh:					310
’S dhòrduich e gu sreud nan long
Na steudan thair fonn an raoin.

Aeneas thug aire do ’n t-sonn
A’ tilgeadh reang bun os cionn;
Ghluais e romh sgreadail nan lann					315
’S romh stoirm shrannraich nan cruaidh ruinn.
Dh’iarr, is fhuair e ’n neach bu mhiann,
Mac Lycaoin triath gun cheal;
Dhluthaich e gu teann r’a thaobh,

[TD 132]

’S ghrad-chuir ceisd air laoch nam fear:—				320

A Phandaruis! cia do chliù,
Do bhogh’ ùr, ’s do shaighdean luath,
Cinnt’ do làmh, gun seis air feum
Mu ’n d’rinn Lycia gu léir uaill?
Dh’ionnsuidh an fhir ud leig deann,					325
Mu ’s bàsmhor a th’ann, ’s nach dia,
A ghluais an diugh olc is àr,
Nach d’fheuch ruinn, cho chràiteach riamh.
Mu’s aon a thurluing o’n speur
’Gar léireadh, mu dhearmad faoin;					330
Iarradhmaid le h-ùmhlachd sìth;
’S eaglach an ni dia fo fhraoch!

Fhreagair mac Lycaoin ghéir:—
’Ard Aenéais iùil na Tròidh!
Samhlaicheam an laoch ’s gach ni					335
Ri deagh-Dhìomad nan gnìomh còrr.
Aingheam a sgiath, ’s éideadh cinn,
’S seang-eich lùthmhor an t-suinn bhrais;
Ach ’s beag m’ fhios nach dia bho’n speur
A thaosg oirn an léireadh cas.						340
Ma’s neach daonnd’ e, ’réir mo ràdh,
’S dearbh gur mac Thìd nan sàr-ghlann;
Gun dia ’bhi ’cur neart ’na làimh,
Cha’n imreadh e ’n t-àr cho trom.
Tha flath neo-bhàsmhor ’ga dhian					345
’S còmhdach nan gorm-nial mu ’chuim,
Ged thig fras shaighdean ’nan leum
Airsan cha drùidh beud bho ruinn.
Thilg mis’ air le m’ fhiùbhaidh chruaidh
Bhuail mi guala dheas an tréin,					350
Spealg mi ’n uchdach phrais mu ’chliabh,
’S shaoil mi nach bu chian an t-eug:
Snisneachadh cha d’ rinn a chorp
’S ann a bhrosnuich mi ’n saoi garg;
’S cinnteach leam gur dia bhon speur					355
’S uaimhreach ’euchdan, ’s millteach ’fhearg!

Gun each, gun charbad ri m’ chùl;
’S diùbhail sud, ’san uair nach fheum;
Aon charbad deug bha fo m’ làimh
An tigh mór Lycàoin fhéil:						360

[TD 133]

Na buill loinntreach, dhiongmhalt’, ùr,
Fo dhìon dùinte nam brat sgàil;
Faisg gach aon diubh tha cuing each
Air bheulaobh nam frasach làn.
Fhuair mise bho ’n aosda mhìn					365
Iom-earail bu bhrìghmhor bladh
Gun leanainn gaisg agus còir,
’Nuair dh’fhàgainn tigh mór nam fleadh.
Dh’iarr e mi ’bhuin leam nan steud,
Le m’ charbad bu cheutach dealbh,					370
’S marcachd air thùs airm na Tròidh,
Am buillsgein nan còmhstrith garg.
Suim cha d’thug mise ’ga ràdh,
Ge goirt orm an dràsd’ an call;
Eagal m’eachraidh ’dhol gu dìth,					375
Na’m fàsadh an innlinn gann.
’Nuair bhiodh am baile ’na dhraip,
’S biùbhaidh ’ga thathunn gu dian,
’S olc a dh’fhuilgeadh m’ eich ’san airc
O’n chleachd iad am pailteas riamh.					380
Fàgar iad, ’s triallar ’gam chois,
M’ ùigh a bogha crom nan cleas;
A rìgh dhùilich! bu bheag m’ fhios,
Nach cinneadh leam euchd ’sa’ ghreis.

Thilg mi urchair air dà shonn						385
Dìomad mùirneach nan glonn treun
Mar ri bràthair rìgh nam feachd,
’S thaosg an fhìor-fhuil bhras o’n bheum.
Thog mi ’m fraoch, an àite ’n cosg;
Orms’ a dhiong an dosgainn teum,					390
An là bhuin mi nuas o’n staing
Bior mearalach cam gun fheum.
’S teann nach d’fhuair mi ball-airm còrr,
Ri linn teachd do Thròidh gu h-iùil,
Los druid ris a’ Ghréig an gleachd					395
’S gum meudaicht’ air Hector cliù.
Ma philleas mise gu bràth
’S gum faic mi tìr bhlàth mo ghaoil,
Mo thalla mór greadhnach àrd
’S a’ bhean àillidh dhearbh mo chaoin,				400
Gun sgarar an ceann ri m’ chorp

[TD 134]

Mur gabh mi ’n seann-stochd gun bhuaidh
Gu spealgadh ’na bhruanaibh crion
Mar bhiadh miadh do’n lasair ruaidh.

Thuirt ceann stiùraidh feachd na Tròidh				405
Aeneas bu mhór ’sa’ streup:—
Na labhair ’san doìgh-s’, a shuinn!
Ach thugadhmaid cuimhn’ air gleus.
Le carbad ’s le h-eich nam buadh,
Mosgladhmaid an cruas gu dian,					410
Druidear leinn ri gnùis an t-seòid,
’S taisbeinear gur mór ar fiach.
Leum-s’ am charbad; dearbh le d’shùil,
Steudan Throis, gur lùthmhor, òg,
Deas-ealmh, grad-charach, seang,					415
Nunn, ’s a nall, am fiamh, ’s an tòir.
Buinidh iad as sinn ’san ruaig
Do dhaingnich nan stuagh gun bheud,
Ma bhrisdeas oirn gàbhadh truagh,
’S gun dìol Ióbh a’ bhuaidh do’n Ghréig.				420
Gabh-sa slat is srian nan seud,
’S imrear leamsa ’n t-euchd le m’ chruaidh;
Air neo, glac-sa ’n trom-ghath geur
’S nì mis iùil do m’ steudan luath.

Thug freagairt fhaicleach do’n ràdh					425
Mac Lycàoin a b’ àrd beus:—
A cheannard nan Tròidheach àigh
Stiùir an eachraidh le d’ làimh féin.
Ged bhagradh an Dìomad àr,
Bheir iadsan sinn slàn o’n eug;					430
’S do’n mharcach d’an eòl an gnàths,
Dìolaidh iad, mar b’ àbhaist, géill.
Bheir iad droch-leumannan taoibh
Ma ’s e ’s gun d’théid sgaoim ’nan ceann,
Gun ghuth an eòlaich ri ’n cluais					435
Cha diong iad duinn buaidh ach call.
Thig mac Thìd oirn a dh’aon-bheum,
’Chum ar cosgradh le h-eug truagh,
Sguabaich e ’n sin ar cuid steud
Mach gu sreud a’ chabhlaich luath.					440
Suidh thusa ’sa’ charbad ùr
A’ stiùradh nan crùidheach seang

[TD 135]

Tairgeam-sa cath do’n fhear mhór
Gu ’fheuchainn an comhrag lann.

’Nuair chrìochnaich labhairt nan sonn,				445
Shuidh maraon ’sa’ charbad ghrinn,
’S mharcaich an dàil saoidh nan conn
’Nan deannaibh thair lom an fhuim.

Bheachdaicheadh tighinn nan sàr
Le Sthenelus àrd an cliù,						450
’S mhosgail ri mac Thìd nan gnìomh,
Le fìor-fhiamh am briathran dlùth.

’Annsachd a dh’fhearaibh an t-sluaigh!
A Dhìomaid mhóir-bhuadhaich, àigh!
’M faic thu na garbh-uaimhrich threun				455
’Nan dearg-leum a’ ruith ’nar dàil?
Sliochd Lycaoin sud air thùs;
B’ i ’n làmh theòm’ air chùl nan calg!
Faisg air, mac Bhenuis a’ ghaoil
’S dheagh-Anchìseis nach baoth ainm.				460
’S leòir do chliù-sa, ’ghaisgich fhéil:
As biodhmaid le ’r steudan luath;
Na ruith gu léir-sgrios ad dheóin,
’S teasraig anam is mór luach.
Fhreagair gaisgeach nan geur lann;					465
’S feirg a’ cur greann mu shùil:—
’N ann a’ toirt spìd dhomh le fiamh,
A mholadh tu ’n gnìomh gun diù?
Leamsa cha bheus ceum air ais,
Cha chaisdeal domh geilt gun treòir;					470
Cha d’imir ball airm ’na làimh
Romh ’n gabh mise sgàth ri m’ bheò.
’S tàir leam marcach air dhruim each,
Triallam do’n deuchainn ’gam chois;
Cha’n fhaod mo chàil a bhi tais,					475
’S Pallas a dìol neart ’sa’ ghreis.
Ged rachadh neach as o’n uair,
A cheart aindeoin luaths nan steud,
Mur d’théid a’ chàraid gu dìth,
Bidh fear dhiu fo chìs an éig.						480
Impidh cuiream ort da réir,
Beachdaich gu geur air mo chainnt;
Ma ’s e ’s gun toir Pallas buaidh

[TD 136]

’S gun tuit iad fo chruas mo lann,
Fasdaidh m’ eich ’sa’ bhall so ’n raon,				485
’S an t-srian sìnte ’thaobh an cùil;
Leum gu suidh’ Aenéais àigh
’S glachd na steudan is àrd cliù.
Sguab iad an sin leat ’nan deann
’Nunn gu reang a’ chablaich mhóir.					490
’S iad sìlidh nan crùidheach clìs
A fhuair Tros mar ghibht o Ióbh,
Air tàillibh Ghanimeid ghrinn
Mheal e ’phrìs ’o rìgh nan speur;
An leth-bhreac cha’n fhacas riamh					495
Sear no siar a’ triall fo’n ghréin.
O sgann Laomedoin àird
Ghoid Anchises àlach nuadh;
Làirean bàsmhor sheòl an treun
An caraibh nan steud bith-bhuan.					500
Sia searraich òg eangbhaidh luath
Dh’fhàs gu h-inbhe mu ’stuaigh mhóir;
Ghléidh an rìgh ceithir gu ’fheum
’S bho ’iolainn féin chaith iad lòn.
Fhuair Aenéas seilbh a dhà						505
’Chum nam blar; ’s gur h-àillibh ’n sgéimh:
Na’n glachdt’ iad sud leinn ’sa’ chrìch
Sgaoilt’ ar cliù ’s gach tìr fo nèamh.

B’ amhlaidh còmhradh an dà shuinn;
’Nuair thàinig ’nan still ’gan còir					510
A’ marcachd nan srann-each garg
Dà fhear-stiùraidh arm na Tròidh.

Thòisich air druideadh ’nan dàil
Mac Licaoin nan cath geur:—
’Fhuirbidh mhórdhaich, mhilltich, bhrais				515
A shliochd an fhìor-ghaisgich thréin!
M’ fhiùbhaidh cha chuireadh ort snuim
Aig feobhas a’ ruinn gu creuchd;
Bheir mi nis’ ionnsuidh gun chealg,
Dh’fheuch an diong an t-arm-sa gleus?				520

Labhair e; ’s tilgear ’na deann
Glochdach iaruinn an fhad-chroinn;
Bhuail e ’n sgiath bhreac air a druim,
’S romh ’n ghorm-mhàillich shnàmh an ruinn.

[TD 137]

’N sin thug mac Lycàoin éigh:—					525
Fhuair thu creuchd, a thriath nam buadh:
’S dearbh leam nach cian uat an t-eug;
Bidh cuimhn’ air an euchd r’a luaths.

Ghrad-fhreagair an t-saoidh gun fhiamh
’S faoin thu; cha d’ rinn t-iarunn stàth:				530
Ach mu’n sguir sinne do’n ghnìomh,
Bidh aon sos aig dia nam blàr.

Thilg e ’n sin an tréin’ a neart,
Dh’imir Pallas feart le ’làimh;
Eadar a dhà shùil ’s a shròn						535
Fhuair an Tròidheach cròchd a’ bhàis.
Seach a dheud bu chnàimh-gheal snuadh,
Thriall an deilgneach fhuar gun bhàidh;
Gheàrr i ro ’n teangaidh le srann,
’S chìte cam fo’n smeig a bàrr!					540
Thuit e ’m priobadh, ’s mu chliabh garbh
Ghliongraich armachd nan dealbh ùr;
Chlisg le maoim na seang-eich luath,
’S dh’fhàg iad an corp fuar gun lùths.
Leum Aeneas gu ’ghrad-dhìon,					545
Le shleagh-mhóir, ’s a sgiath r’ a thaobh.
’Nunn ’s a nall mu chairbh a rùin
Mar leòmhann garg gnùth fo fhraoch.
Chuibhleadh e ’m fad-ghath mu’n cuairt
’S an targaid uaimhreach ’na dhòrn,					550
A’ raoichdich, ’s a’ bagairt aoig
Na’n druideach neach faoin ’ga chòir.
Thog an Greugach ’na dhòid dhuinn
Faob cloiche, ’s i gailbheach crom;
Dithis cha ghluaiseadh am meall					555
Do’n t-sìlidh tha nis air fonn.
Shiab esan am pluchd gun strìth,
’S thilg air mac Anchìseis àigh
Thuit uibe nan cruimnean geur.
Mu bhun na sléisn’ air a’ chnàimh,					560
Cnàimh a chinn reamhair mu’n alt
Spealg a’ charraigneach neartmhor chruaidh;
Gheàrr i ’n dà fhéithidh ’sa’ sgrìb,
’S an craicionn bu mhìne snuadh.
Thuit an laoch air a leith-ghlùn,					565

[TD 138]

’S a làmh lùbt’ an taic a chuim,
Chaidh tuaineal breislich mu ’shùil.
’S neul dùbhraidh an dorcha dhuinn.

’N sin dhearbhte léir-sgrios gun dàil
Orts’ Aeneàis àigh nan slògh						570
Mar bhith beachd do mhàthar gaoil,
Bhenus, ionghainn aobhach Ióbh.
Chuimhnich is’, ’s iomguinn ’na cridhe,
Gaol Anchìseis ’sa’ ghorm-ghleann;
Leum i, ’s thilg mu ’fiùran gràidh					575
A dà làimh mar shneachd nam beann;
Dh’fhilltich i timchioll a chuim
Cearb ’ga brat bu shoillseach snuadh:
Lochd cha d’rinn iomchluith nam pìchd,
No sgrios millteach nan calg luath.					580
Roimh strailleadh nan claidheamh dlùth,
Ruag nan crùidheach, ’s fras nan ruinn,
Ghiùlain i ’mac saor is beud
Gu h-iomall crìch réidh an fhuinn.

Ach ghléidh Sthenelus beachd teann					585
Air ceud fhàint’ a cheannaird fhéin;
Eich mhic Thìd thug greis o’n bhlàr,
’S dh’fhasdaidh e ’n deagh-àit air sréin.
Ruith e ’n sin, is ghlac gun dàil
Eich Aenéais a b’ àird luaidh:						590
’S dh’iomain as o Thròidh ’na leum
’Nunn gu Greugaich nan arm cruaidh.
Dh’earb e r’ a chompanach gaoil
Deipilus laoch nan conn,
Faodail luachmhor nan each seang					595
A ghrad-thoirt gu reang nan long.
(’S measail a sheis aig gach treun;
Dh’fhag sin iad ri chéile saor:)
Leum esan air chùl nan steud
’S sheòl le’n sréin thair leud an raoin.				600
’N sin shuidh mac Chàbain gun chealg
Air cathair a charbaid féin
’S chuir ’nan dian-shiubhal na h-eich
Siar gu Dìomad nan cleas geur.
Bhòchd le feirg an gaisgeach còrr,					605
Mar reubadh a chòir o làimh;

[TD 139]

Ruith e le fad-shleagh nam beum
An déidh Bhenuis nan caoin-ghràdh.
Cha bhan-dia ise gu gleus,
Mar Phallas is beuchdach sgiath,					610
Cha bhaobh-sgrios nan torunn cruaidh
Nì dearg-chàrn do sluaigh nan cliar.
Cha’n eòl dith mùiseag nan treun,
An cath chreuchd cha d’iarr i luaidh
B’ annsa blàr seasgair a’ ghaoil,					615
’S an coisnear gun chaonnag buaidh.
Bhrisd esan romh neart an t-slòigh
Fo fhraoch mór le sleagh nan ruinn
Thug purradh gu Bhenus òir
Romh’n bhrat sgàil bu bhoidhche loinn.				620
Stròichd e le ’throm-ghath gu dàn
Falluing neo-bhàsmhor nan speur
A dh’fhigh na trì Cheutaibh àigh
Le h-obair a b’ àillidh gréis.
Dhochuinn e ’bhan-dia mu’n ghlaic					625
’San làimh mhìn bu shneachd-gheal tuar;
Bhrùchd an lionn soilleir le ’bian
Fuil nèamhaidh nan dia bith-bhuan.
Chìt’ an deargan craobhach luath,
A’ taosgadh a nuas o’n bheum,					630
An sruth gu’n truailleadh gun ghrùid,
Nach sìl bith d’an dlùth an t-eug:
Cruithneachd daonnda cha b’ e ’n lòn,
Fìon buairidh cha’n òl na dée;
’Bhrìgh sin cha d’fhàs gaoid ’san t-slògh,				635
Ach mairidh iad beò gach ré.
Theich a’ bhan-dia le fann-sgiamh,
Thuit a mac a sìos air làr;
Sgaoil Apollo dall-cheò donn
’S ghléidh e ’n sonn o lot a’ bhàis.					640

Mhosguil Dìomad le h-éigh àrd
’S thilg air Bhénus àluinn spìd:—
Teich, a bhan-dia! teich gun dàil!
’S olc thig blàr ri làimh gun chlì.
Thoir ort a mhealladh bhan òg,					645
’S ghiullan gòrach le glòir bhaoth;
Na faic àr a chaoidh nan cian,

[TD 140]

’S ogluich romh ainm gnìomh nan laoch.

Theich ise fo amhluadh geur,
Dorran cléibh is péin ’ga cràdh;					650
Ghrad-thuirling Iris nam braon
’S stiùir a thaobh i ’mach o’n bhlàr.
Chuir guin an loit i gu pràmh,
’S a cruth àluinn chaill a shnuadh
Fhuair i Mars fuilteach nan euchd,					655
Mu’n làimh chlì bho streup an t-sluaigh.
Faisg air bha na srann-eich luath,
’S an t-sleagh uaimhreach, am bad ceò:
Ghlac is’ a bràthair air ghlùn,
’S dh’iarr i crùidheich nan srian òir.					660
Grìosam ort, a bhràthair fhéil!
Deònuich coingheall do steud luath,
’S gun ruiginn Olimpus àrd
Còmhnuidh ghràidh nan dia bith-bhuan.
Faic mar fhuair mi leòn gu searbh					665
O neach talmhaidh d’an dual eug
Greugach tha cho dàn ’sa’ strìth
’S nach seachnadh e rìgh nan speur!

Labhair i, ’s thug Mars ’na còir;
Na steudan a b’ òrbhuidh srian;					670
Shuidh i ’n carbad bu ghlan lì,
Deòir le ’sùil, ’s a cridhe fo phian.
Làimh ri, shuidh Iris nam braon,
’S an t-srian luachmhor ’na caoin-dhòrn;
Bhuail i, ’s chaidh ’na h-eich ’nan leum				675
Romh ’n ghorm-aidhbheis reultaich mhóir.
Ràinig iad talla nan dia
Beinn Olimpus nan ciar-cheann;
Stad Iris nam bogha tlàth
Na seang-eich a b’ àirde srann.					680
’Nuair dh’fhuasgail i ’n carbad grinn,
Thilg i rompa ’n innlinn bhuan;
’S dh’imich ban-dia chiùin nan gràdh,
’Nunn gu ’màthair, fo gheur-ghruaim.
Ghabh is’ a h-ionghainn ’na glaic					685
’S chniadaich i le ’basaibh mìn;
Dh’fhiosraich i ’s na briathraibh blàth,
Ciod an cràdh a dh’fhàisg a cridhe?

[TD 141]

Co so bhuin ruit, ’ionghainn ghaoil!
An dia rinn gu baoth do leòn?						690

Fhreagair Bhenus nan cruth caoin,
’S mar ri ’briathran thaosg na deòir:—

Innsim, a mhàthair mo rùin!
Cha dia thug an ionnsuidh bhorb;
Rinn làmh bhàsmhor an droch ghnìomh,				695
Deas-làmh Dìomaid nam fiar-cholg.
Leum mi, gu h-aon mhac mo ghràidh
A bhuin as bho dhàn an éig;
Thug esan sitheadh le cruaidh,
’S gu mi-shuairce bhuail e ’m beum.					700
Cha chòmhrag Ghreugach ri Tròidh
Cam-iomairt ’nan dòigh gun chéill,
Naimhdean cha’n fhiù leis an t-sluagh
Ach armailt bhith-bhuan nan speur.

Gabh misneach, ionghainn mo ghaoil!				705
(Thuirt Diòne bu chaoin cruth)
Na luidheadh air t’inntinn gruaim,
’S giùlain sèamh, ge cruaidh do ghuin.
’S tric thug bàsmhoir thalmhaidh leòn
Oirnne ’gan sìor-chòmhnuidh ’n speur;				710
’S tric a dhearbh iadsan ’ga chionn
Creach is call is ciùrradh chreuchd.
Ephialt, is Otus garg
Thug cath searbh do Mhars nan lann,
Phaisg iad, eadar chas is làmh						715
Dia nan còmhrag an sàs teann.
Cheangail iad e ’n gainntir phrais,
Fada shìos fo’n bhonn, an slochd;
Trì ghealaich dheug, gun teachd as,
Raoichd an dia ’s na geimhlibh goirt.					720
Mar sin, chaillte rìgh nan glonn
Le fìor-thàmailt, ’s an toll bhròin;
Ach fhuair Hermes fios a chràidh
Bho mhuimidh a b’ àillidh neòil.
Shaighd esan a sìos gu grad,						725
’S thog e Mars air ais do’n speur,
’Anam ’sa’ phlosgail ’na chliabh
O theinn slabhraidh nam pian geur.
Dh’fhuiling Iuno ceusadh cruaidh;

[TD 142]

Mac Amphytrioin bhuail am beum					730
Bhàth e ’n tri-ghlochdach ’na cìch,
’S chaidh dubh-nial mu ’cridhe le péin.
Dh’fhuiling Pluto ’s uaimhreach com
Fiùbhaidh nan gob crom ’na fheòil,
Am beul ifrinn nan sgàil ciar						735
O làimh Earcaill sìolach Ióbh.
Chaidh Pluto, ’nuair fhuair e ’chreuchd,
Gu tigh greadhnach nan reul àrd,
Iteach nan corran ’ga leòn,
’Na ghualainn ghairbh mhóir a sàs.					740
Dhealaich Peon an calg fuar
Ri rìgh nach bu dual do’n bhàs,
Thaom e ’n ìoc-shlàint ùr ’san lot
’S ghabh gach biorguinn ghoirt gu tàmh.
Mi-chreidmheach a dhìbir ciall					745
’Nuair thionnsguinn e ’n gnìomh gun bhuaidh,
’S a fhliuch e ’shaighdean gu dàn
Am fuil àigh nan dia bith-bhuan!
Bhrosnuich Pallas an droch-fhearg,
’S bhuail an t-uaibhreach an searbh-bheum,				750
Umbaidh gun chneasdachd, gun chòir,
Nach snaidheadh romh mhórdhachd dé!
Neach le ’n torchrar flath bith-bhuan,
’S geàrr a ré, ’s tha ’bhuaidh air chùl;
Cha chluinn e, ’n déidh còmhrag laoch,				755
Bururus mic ri taobh a ghlùin.
Fiosraichidh mac Thìd r’a luaths
Ge mór ainm is uaill an tréin,
Gun d’thig seis eile ’na dhàil
Liùbhras a chorp àigh do’n eug,					760
Mosglaidh an sin ’aon-bhean chaoin,
Aegialé ghaoil a ’suain;
Dùisgidh i ’muinntir gu léir
’S i ’call céille mu’n sgeul chruaidh:—
Dh’fhalbh ar sòlas, dh’fhalbh ar mùirn,				765
Dh’fhalbh ar taic ar n-ùil, ’s ar glòir!
’S ìosal a nochd rùn mo chléibh!
Triath-thoisich nan euchd gun deò!

Labhair i, ’s le ’basaibh maoth
Shuidh i ’n lionn a thaosg o ’làimh;					770

[TD 143]

Dhoirt i ’n ìoc-shlàint ’sa’ bheum,
’S chiùinich bruaidlein nan geur chràdh.

Ghabh Pallas is Iuno beachd
A’ breithneachadh fhacall fiar:
Thionndaidh Pallas nan gorm-shùl,					775
’S thuirt an tùs ri rìgh nan dia:—
’Athair àrd-uachdraich nan speur!
An corruich leat sgeul mo bheòil?
Innsinn gun chleith dhuit am beud
A fhuair Venus mhìn nam pòg.					780
Las i, ’chianaibh, tein’ a’ ghaoil
An òg-ainnir chaoin ’sa’ Ghréig,
Gu leanailt air thoisg do Thròidh,
An t-aon sluagh ’ga mór a spéis.
Shlìob i mu ’n gheal-bhroilleach thlàth				785
An rìbhinn a b’ àillidh com;
Riach an ailbheag òir a làmh:
Sin mar fhuair i ’n cràdhlot trom!

’N sin fhreagair, le fàite caoin,
Athair mórdhach dhaoine ’s dhia:—					790
’Ionghainn ghràdhach an duail òir,
A Venus is bòidhche fiamh!
Dhuitse cha bhuin iorghaill bhlàr,
’S leat mar chòir am mànran baoth
Brìodal sùgraidh nan snuadh tlàth,					795
An t-snuim phòsda, ’s blàths a’ ghaoil.
Fàg aig Mars, ’s aig Pallas àigh
Brionglaid chràiteach nan arm geur.—
Sin mar chòmhraidh na dée bhuan
An àrois uachdraich nan speur.					800

Shìos air faiche dheirg an àir
Chìte mac Thìd fo làn-uaill
Mu’n fhuil nèamhaidh dhòirt a lann,
’S e ’mosgladh ’na dheann gu buaidh.
Eug Aenéais miann an laoich,						805
’S gun glacadh e ’m faobh ’s na h-airm;
Ruaig e ’n dia soillseach romh ’n bhlàr,
A bhuin a nàmh saor bho ’fheirg;
Thug e trì ruathair gu dàn,
Le beum bàis a lot an t-suinn;						810
Trì uairean chrath dia nan calg

[TD 144]

A sgiath dheàrsach, ghailbheach, chruinn;
Thug esan an ceathramh teum
Mar dhia euchdach gu grad leòn;
’Nuair chual e ’chaismeachd bhith-bhuan				815
Gu grathail a’ fuaim romh’n neòil:—
Cum air th’ais, a Ghreugaich fhaoin!
’S baoth dhuit a bhi ’fògradh dé;
Cha choltach cnuimh thalmhaidh chrion,
Ri bithean sìorruidh nan speur!					820
’Nuair bhagair an cumhachd àigh
Tha ’dìol là do’n chruinne-ché,
Seal mu’n taosgadh an fhearg throm,
Lagaich triath nan sonn a cheum.

Sguab Apollo laoch na Tròidh					825
’Sa’ mheall neòil, a blàr an t-sluaigh,
’S ghiùlain e gu ’theampull féin,
Teach an dé bu naomha stuaigh.
Sheall Latóna ’san lot chràidh,
’S ban-dia chuimseach nan àrd-shliabh;				830
Dhòirt iad ìoc-shlàint ùr ’san toll,
’S dh’aisig cliù is conn do’n triath.
Thog rìgh a’ bhogh’ airgid ceò,
’S thionndaidh e ’n ciar-sgleò gu dealbh;
Ceart-chruitheachd Aenéais àigh,					835
Air thì còmhraig, fo làn-arm.
Mhaom mu’n ìomhaigh an dà shlògh,
’S thug deannal mór euchdach, cruaidh;
Boicneachadh còmhdaich nan sgiath
Chluinnte fad is cian a’ fuaim.					840

’N sin thuirt Phoebus nan luath-chalg
Ri uachdaran garg a bhlàir:—
’Areis shuain-mhairbhtich nan creuchd
Leagas daingneach threun ’na smàl!
C’um nach sgiùrs thu dh’ifrinn fhuair				845
Ceannard uaimhreach nam teum garg?
Thorchuir e ’n tùs Venus ghaoil;
Ormsa ’s àill leis gun taosg ’fhearg.
Bhòchd an t-umbaidh le dùil chearr,
Nach seise dha nèamh gu léir,						850
Ged thurluingeadh Ióbh a nuas
Le dealanaich luath nan speur.

[TD 145]

Labhair dia nan deàrsadh dlùth,
Bho spiod Phergaim tùir nan cliar;
Theirinn a nuas Mars a’ bhlàir,					855
’S dhùisg na Tròidhich gu sàr-ghnìomh.
An ceart chruth Acamais luath,
Ceannard Thrachdach nan cruaidh-ghleus,
Bhrosnuich e ’m briathraibh neo-chlì
Clann an rìgh a b’ uaisle gné:—					860

A shliochd Phriäm is àrd ùidh,
Mu’m mór cùirt aig Tì nan speur,
C’um na thréig sibh sluagh bhur gràidh,
Mar chobhartach àir do’n Ghréig?
Am miann leibh gun iadh am blàr					865
Mu chòmhluidh bhur bàbhuin ghrinn?
Deagh-Aenéas nan conn àigh
Marbh fo chreuchd air làr an fhuinn.
’Fhuirbinnean is calma beus!
Buidhnibh a streupaid nan arm					870
Corp fiachail a’ ghaisgich thréin,
Fhuair mar Hector spéis is ainm!

Labhair e; ’s dh’fhadaidh ’s gach creubh
Dùbladh speuraid gu h-euchd ùr;
’S dhruid Sarpedon le geàrr-ghlòir					875
Ri Hector bu mhórdhach cliù:—

C’àit’, a shuinn, a dh’fhalbh do ghleus,
’S ciod am feum a tha t’uaill bhàth,
Gun seasadh do dhàimh leat còir,
As eugais còmhnaidh o chàch?					880
Aon neach cha’n fhaic mi ’sa’ streup,
Do’n teaghlach d’an éighear t’ainm,
Ach gairsinn oillt’ air am feòil,
Mar chonchuirt romh ’n leòmhann gharg.
’S iad cinnich nan tìr o làimh,						885
Sinne, ’chum am blàr leinn féin:
’S fear còmhnaidh mise mar chàch,
Air astar o’m àrois chéin.
’S cian an diugh uam Lycia ghràidh,
Làimh ri Xanthus nan cuairt dlùth;					890
Dh’fhàg mi ’n sud òg-bhean mo chridhe,
’S altruman cìch’ air a glùn.
Dh’fhàg mi ’n sud m’ earras gu léir:

[TD 146]

Aig feumach bu mhór a mhiadh;
Faic mi, gidheadh, an tùs gleòis					895
A’ brodadh mo shlòigh gu dian.
Agam an so cha’n eil maoin
Mar dhìol faoibh do laoch o’n Ghréig;
Ach fògram cath an fhir àigh
Romh ’n creithnich bhur blàr gu léir.					900
Tha thus’, a laoich luinn! ad thàmh,
’S do chàirdean gun chuimhn’ air euchd,
Gun fhusgais, gun iùil, gun chàil
A dhìon am ban gràidh o’n eug!
’M faic thu lìon-seilge na sgrios					905
Ag iadhadh bhur làmh ’s bhur cos,
Gu slochd an dì-mhillidh bhrais,
Le h-aon sgrìb ’gar sguabadh leis?
Ruag, is glacadh, creach, is àr,
A’ bagairt an àil gu léir;						910
Nàimhdean gu cathair nam mùirn
A chur suas ’na smùid ’sa’ speur.
Beachdaich air sin, a laoich àigh,
Gach oidhche ’s gach là ri d’bheò,
Earb-sa nan sean, ’s nan ban gaoil,					915
’S phàisdean maoth an dìon do ghleòis.
Éirich! éirich, a shaoidh mhóir,
Druid ri còmhrag, ’s thoir dhuinn iùil;
Dùisg na coigrich, dùisg na dàimh,
’S biadh fearg aingidh ’chaoidh for cùl.				920

Sguir Sarpedon nan arm àigh,
Thorchuir an ràdh cridhe an t-suinn,
’S thurluing e mach a dhuibh-leum
A ’charbad air réidh an fhuinn.
Shiubhladh e fad feachd an t-slòigh,					925
Sleagh mhór ’ga crathadh ’s gach làimh,
A lasadh aigneadh nan sonn,
’S gun dearbhadh iad conn a’ bhlàir.
Bhrùchd iad gu treuntas ’nan deann
’S mhosgail iad ri reang nan treun.					930
Dhùin an t-arm Greugach gu teann,
’S cha b’ fhann iad a dhìol nan creuchd.

Mar ghiùlaineas gaoth am moll,
Thair an ùrlar lom gun chòs,

[TD 147]

An tuath a’ fasgnadh a’ ghràin,					935
Ceres a’ cur àird air lòn;
Sguabaidh an soirbheas le srann
Am fòtus ’na dheann o’n t-sìol,
’S na dùn chruinn air faith’ an fheòir
Fo ’n aon-chòmhdach le sad liath:					940
Sin mar bha na Greugaich dhlùth,
’S iad geal-ghlas le smùr an fhuinn,
Tailmrich chrùidhean nan steud seang
’Ga ghluasad romh ’n aidhbheis dhuinn,
An am tionndadh gu taobh cùil					945
Le lùbadh air ais nan srian:
Dhòirt na Tròidhich mar thuil bhàis,
’S neartaicheadh gach làmh gu gnìomh.
Chòmhduich Mars am blàr gu léir,
Le neòil dhorch’ a b’ éitigh gruaim;					950
Chog na Tròidhich fo ’n sgàil chiar
An iorghaill an diarrais chruaidh.
Ghléidh is choimhlion Ares garg
Fàithnt’ Apollo nan arm òir,
Tròidh uile ’dhùsgadh gu h-euchd					955
’Nuair thréigeadh Pallas an slògh.
Thug esan Aeneas àigh
A ’theampull, ’s e slàn gun bheud;
Shéid e feart còmhraig as ùr
Am buachaille-cùil nan treun.						960
Chunnacas le ’chàirdean an sonn,
Fallain ’na chom, ’s air deagh-neòil:
B’ éibhinn an sealladh do’n dream,
Ach cha b’ am a dh’iarraidh sgeòil.
Faochadh cha d’thug gleachd a’ bhàis,				965
Mars is Phoebus an àrd-fheirg,
Aimhreit bu torunnach gàir
’Cur a’ bhlàir ’na lasair dheirg!

Sheasamh an dà Aiax chòrr
’S Ithacus nach sòradh gleus,						970
’S deagh-mhac Thìd bu chosgrach làmh,
’S gum mosgladh iad càil ’sa’ Ghréig.
Sheas iad gun ghluasad, gun fhiamh:
B’ uamhainneach iargalt an greann,
Roimh Thròidhich bu bhras gu feum					975

[TD 148]

’S romh fhead-bhuillean geur nan lann.
Sheas iad mar bhaiteil nan nial
Air spiodaibh iairnidh nan cruach,
Iòbh a’ cur plod-fhèath ’sa’ speur
Geamhradh nan àrd-bheuchd ’na shuain,				980
Sìth air chaonnaig nan gaoth lom,
A bhrisdeadh gorm-rachd a’ mhill,
’Na cheigibh snìomhain le srann
’Ga ruagadh romh ’n aidhbheis dhuinn:
Sin mar sheas na Greugaich chòrr					985
Romh uile-neart Thròidh gun fhiamh,
’S mac Atreuis ’na leum romh ’n bhlàr
A’ brodadh laoch àigh gu gnìomh.

A chàirdean, cuimhnichibh euchd,
’S dùisgeadh misneach threun ’s gach com,				990
Nàire ’s gach gruaidh, neart ’s gach làimh,
An deuchainn comh-ghàir nan sonn.
Laoich ’g am beil eagal romh thàir,
’S diùbhail an eug, ’s àrd am buaidh;
Do’n ghealtair mhiapaidh gun chàil					995
’S crannchar bàs is tàmailt bhuan.

’N sin, thilg e ’n trom-shleagh le ’neart,
’S bhuail e deagh-ghaisgeach do’n t-slògh,
Dèicòön ainm an tréin,
Dlùth-charaid Aeneais mhóir.						1000
B’ àrd am feachd na Tròidh’ a chùirt,
Fhuair e cliù mar chloinn an rìgh;
Bu mhath ’sa’ charroid a shùrd,
Chog e riamh an tùs nan strìth.
Bhuail mac Atreuis le neart àigh					1005
A shleagh air clàr-sgéith’ an t-suinn;
Do’n bhuille chruaidh ghéill am ball,
’S thriall an t-iarunn cam romh ’n druim;
Ràinig fuar-ghlocach nan ruinn
Romh ’n stìm ghrinn gu sic a bhronn;				1010
Thuit e marbh air chruaidh an fhuinn,
’S ghliongraich na h-airm phrais mu ’chom.

Mharbh Aeneas nan geur-lann
Dà Ghreugach nach b’ fhann ’san àr,
Orsiloch, is Créthon còrr,						1015
Mic Dhiocleus bu mhór àgh.

[TD 149]

Bha ’n athair am maoin gun éis,
Thàmh e ’m Peré nan tùr àrd,
Sìol na h-aimhne ’s sgaoilteach falbh
Romh shrath Philois nan searbh gràidh.				1020
Orsiloch, mac e do ’n triath,
Ceann-fine bu lìonmhor sluagh;
Ghin esan Diocleus mór
A dhearbh tric ’sa’ chòmhrag buaidh.
Fhuair Diocleus o’n aon-bhreith					1025
Dà fhear-thoirbheirt nan cleas geur,
Orsiloch, is Créthon òg
A b’ eòlach air strìth nan creuchd.
Air teachd dhoibh gu foirfeachd cruais,
Dh’aisig iad thair chuan nan sùgh					1030
A dhìoghailt chloinn Atreuis àigh,
Ach ghlac eug na h-àrmuinn ùr.
Mar dhà leòmhann eangbhaidh, luath
Air saighdeadh o chruaich nam beann,
A thog am màthair ’san uaimh					1035
An tiugh-uaigneas choill nan gleann,
’Sa’ bhuailidh le ’n tuisg faraon
A’ riasladh chaorach is bhò
Seal m’an torchuir an t-sleagh gheur,
’S an ìoc iad le chéil’ an deò:						1040
Sin mar chosgradh an dà threun
Fo neart Aeneais nam buadh;
Thuit iad sìos mar ghallain àrd
Do’n ghiùsaich is àillidh snuadh.
Bha cridhe Mhenelauis trom,						1045
Air faicinn nan sonn gun chlì;
Shiubhladh e ’n toiseach an t-sluaigh,
Fo làn-éideadh do’n chruaidh ghrinn.
Garbh-shleagh ’ga crathadh ’na dhòid,
Mars ’ga bhuaireadh gu glòir arm,					1050
’S gun stiùradh e ’n cneas an tréin
Lann Aeneais le h-eug searbh.

Bheachdaich Antilochus òg,
Deagh-mhac Nestoir bu mhór miadh,
Leum e ’n tùs nan reang gu luath					1055
’Chum buachaill’ an t-sluaigh a dhìon,
Oillt air gun druideadh an nàmh,

[TD 150]

’S gum biadh gnìomh a’ bhlàir gun fheum:
Choinnich na fir air an lòn
Gu còmhrag nan cròchd-ghath geur.					1060
Tharruing iad na h-airm gu ’n cùl
Los tilgeadh le h-ionnsuidh bhaoth;
Dhruid Antilochus r’a chùl
A chòmhnadh fir-iùil a ghaoil.
Theich Aeneas le grad-sgaoim					1065
Cho mhór ’s gan robh loinn ’sa fhraoch,
Air faicinn nan gaisgeach gnùth
Mar bhalla dlùth taobh ri taobh.
Theasraig iad cuirp thruagh na dh’eug
’S dh’earb ri làimh nan Greugach teann;				1070
’N sin thill iad gu tùs an t-slòigh,
A dh’ath-thionnsgnadh gleòis nan lann.

Mharbh iad Pylaemen an sonn
Aogasg Mhars an conn nan gnìomh,
Iùil nam Paphlagònach àigh						1075
Chleachd ’bhi dàn am blàr nan sgiath.
Thilg Menelaus an t-sleagh,
’S an laoch ’na sheasamh gu feum;
Fhuair e faisg an dealgain chruim
Siar mu’n amhaich ruinn nam beud.					1080
Dhruid Antilochus ’na dhéidh
Ri Mydon bu ghleusda làmh
A stiùir carbad nan slios réidh
’S e ’tionndadh nan steud o’n bhlàr.
Bhuail e clach charraigneach nam faob				1085
Air meadhoin gaoirdein an t-suinn;
Thuit srian nan seud cnàimh-gheal ùr,
’S dheilbh i sgrìb romh smùr an fhuinn.
Leum Antilochus ’na dheann,
’S thug sad mu bhathais le ’loinn;					1090
Am plosgail a’ bhàis ’na still
Thuit an laoch a ’charbad grinn.
An slochd bog do ghainmhich ruaidh
Shàthadh na guaillean ’s an ceann;
Dà chois an fhiùrain ’sa’ speur					1095
Chrath fada ’san éiginn theann;
Mharcaich na h-eich thair a chom,
’S dh’fhàg iad shias e pronn air làr:

[TD 151]

Sgiùrs Antilochus le buaidh
Na h-eich bhras gu sluagh a ghràidh.					1100

Bheachdaich Hector triall nan steud,
’S leum ’gan ionnsuidh le h-éigh àird,
Bhrùchd, ’ga leanmhuinn, mìltean Thròidh,
’S dhòmhluich iad gu gleachd an àir.
Dh’imich Mars air thùs an t-slòigh,					1105
’S Bellona chaothaich nan speur;
Aimhreit a b’ earghlaiseach gaoir
Dlùth ri ’n taobh a’ sgapadh chreuchd.
Chìte dia loinntreach a’ bhlàir
Timcheall Hectoir nan sàr-ghlonn;					1110
’Cuibhleadh gath uaimhrich nam beum;
Roimhe ’s ’na dhéidh sguab e ’m fonn.

Sheasamh mac Thìd nan ruag dian
’S dh’fhairich an ceud fhiamh romh ’n eug;
Mar annrach air astar cian,						1115
Móran ghleann is shliabh ’na dhéidh,
Sheasas air chrith aig a’ bhruaich,
’S an sruth luath ’na chaoiribh dearg,
A’ siubhal sìos thun a’ chuain
’S an taosgraich romh chluain nan learg;				1120
Esan a’ sìor-ruith gu ’chùl
Romh theachd sguim nan sumbaid ruadh:
Sin mar ghéill mac Thìd an àigh,
’S e ’sgairteachd gu h-àrd r’a shluagh:—

’S beag iongnadh, a chàirdean gaoil!					1125
Hector a bhi ’n caonnag treun,
Nèamh a’ cur le làimh an t-suinn,
’S a’ sìor-dhìon a chuim bho bheud.
’M faic sibh Mars an armachd dhaond’,
Ceart ri ’thaobh ag iorghaill lann;					1130
Géillibh, ’fhearaibh caomh, ge goirt,
Ach géillibh gu socrach mall.
Géillibh, ’s bhur gnùis ris an nàmh;
Na h-earbaidh a càil gun fheum;
Cha Tròidhich tha ’gleachd ri ’r sluagh				1135
Ach flaithean bith-bhuan nan speur.

’N sin, mhaom na Tròidhich ’nam brùchd
Thun nan Greugach bu dlùth ruag:
Mhill Hector dà Ghaisgeach chòrr

[TD 152]

D’am b’ eòl còmhrag nan arm cruaidh,				1140
Anchiäl, ’s Menestheus garbh,
’S an aon charbad ghluais na laoich;
Ghabh Aiax tiom’ agus truas,
Ri ’m faicinn marbh fuar ’san raon.
Air tart fala, dhruid e teann,						1145
’S thilg e ’n t-sleagh dhealrach le srann;
Bhuail e mac Shelagius ghrinn,
Amphius ’gan robh ni nach gann.
Paesus fonn tuinidh an t-seòid,
Gnàiseach shòghar nan sealbh pailt;					1150
Ach chàrnadh dha dàn an aoig
Air sgàth Phriam, ’s a ghaol-mhac.
Chaidh gath bu duatharach crann
Romh ’n chrios theann a steach ’na bhroinn;
Bhàthadh ’sa’ ghrealach an ruinn,					1155
S chnead a chom ri làr an fhuinn.

Leum Aiax nan gnìomh neo-chlaon
’S gun reubadh e ’m faobh de ’n t-sonn,
Dhòirt iad mu ’cheann frasachd luath
Nam fad-ghath cruaidh lìomhaidh trom.				1160
’S ge do sheas coille nan creuchd
An clàr sgéithe suinn nam buadh,
Spàrr e ’chos air uchd a’ mhairbh
’S shnìomh e ’n calg as a’ chairbh fhuair.
Tuilleadh cha b’ urrainn an laoch					1165
Le dìlinn bhaobhail an uilc,
Ge b’ i ’mhiann an goil nan spàirn
Na h-airm àigh ’thoirt fàrr a’ chuirp.
Cha b’ ionmhuinn leis ionnsuidh shearbh
Nan Tròidheach bu gharg ’sa’ chath,					1170
Cho lìon biùbhaidh bu treun làmh
’Ga theumadh le bàrr an gath.
Ge bu mhórdhach, calma, gnùth
An saoidh cliùiteach ’sa’ ghleachd chruaidh,
Dh’fhògair iad e nunn o’n mharbh,					1175
Bu leisg ’fhalbh, ’s bu ghreann-dhubh ’shnuadh.

B’ amhail dian-shaothair nan cràdh,
’Nuair threòruich trom-dhàn an éig
Tlepolem mac Earcaill chòrr
Gu Sarpedon mór nam beum.						1180

[TD 153]

Choinnich mac is ogha ’n dé
Nì duaiseach an speur le stoirm:
Tlepolem labhair an tùs,
Le cainnt dhùlain gu dùr doirbh:—

A Sharpedoin is beag ùidh						1185
Mur stiùir le briathran beòil!
Ciod aobhar do theachd gu blàr,
O ’s aineolach bàth gun treòir?
Mheall iad le bréig thu ’gan deòin,
Gur mac thu do dh’Ióbh nan nial!					1190
Cha taobh thu ri sìlidh ’n dé
’S beag do bheus nan treun ’nad ghnìomh.
Ach co thug bith dhomhs’ an tùs,
Co ach Earcall mùirneach mór,
Leòmhann a b’ fhuileachdach fearg,					1195
Nach strìochdadh do mharbh no bheò?
Ghluais e do ’n dùthaich-s’ air thoisg,
’Chum na h-eich ainmeil ’thoirt leis;
Air sheachd longaibh romh ’n tuinn ghlais,
Ge b’ ainmnic a shluagh, bu deas.					1200
Leag iad an daingneach ’na càrn,
’S dh’fhàg iad a sràid fàsail faoin:
Ach ciod thus’ a ghealtaich thruaigh,
’S feart do shluaigh ag eug ’san raon?
’S dearbh gum b’ fheàrr an Licia tàmh,				1205
No ’fàgail le sgaoim gun sealbh:
Comain cha chuir thus’ air Tròidh,
Cha chùis mhór do theachd no t’fhalbh.
Ach dhomhsa ’s éiginn gun lùb,
Ged dhùbailte neart do làmh:						1210
Sgiùrsaidh an t-sleagh-s’ thu gu luath
Sìos do dh’ifrinn fhuair nan sgàil.

Fhregair triath nan Lyciach garbh:—
’Fhir dhìomhain is cearbach glòir;
Cha’n ag nach d’rinn t’athair àigh					1215
Ilion nan stuaigh àrd ’na tòrr:
Dh’oibrich Laomedon foill;
Fhuair is thoill e ’n dìoghailt gheur;
Cha d’ìoc e na h-eich a gheall
Mar luigheachd do chonn an tréin:					1220
A bhàrr sud le dùrachd clì,

[TD 154]

Thilg e spìd air an t-saoidh mhór:
Ach orts’ ’fhir na h-uaill gun tùr,
Tha ’m bas dlùth le sgeul a’ bhròin.
Éiridh mis’ an luaidh ’san cùirt					1225
Bidh thusa gun chliù gun ghlòir;
Coisnidh an t-sleagh-s’ ort buaidh ghrinn,
’S théid t’anam gu tìr nan sgleò.

Labhair e: ’s thilgeadh ’nan deann,
An dà ghath a b’ uaimhreach lunn,					1230
Leum iad mar chomhluath le srann,
A glacaibh cruinn garbh nan sonn.
Shàth an Tròidheach sleagh nan creuchd
An sgòrnan a’ Ghreugaich fhaoin:
Romh ’n amhaich, fo chùl a chinn					1235
Chaidh searbh-dheilgneach nan ruinn caol;
Thuit e le glag anns a’ smùr;
Dhùin m’a shùil an dorcha buan:
Ach sleagh a’ mhairbh chaidh an sàs
An Sarpedon nan àrd-bhuaidh:					1240
Bha ceann a’ chroinn uinnsinn mhóir
Steach ’na fheòil ’san t-sliasaid chlì,
Sgrìb an t-iarunn a gheal-chnàimh;
Ach bhachd ’athair bàs an rìgh.

Thog a dhìslean as o’n bhlàr						1245
Sarpedon a b’ àirde luaidh,
An fhad-shleagh tairngte ’na dhéidh
’Ga leadairt le ceusadh cruaidh.
Neach cha d’fhidir sgeul an t-suinn
’S cha spìonadh an ruinn as ’fheòil;					1250
Gach aon mar anam ri gnìomh
An goil cumasg dhian nan slògh.
Thog Greugaich a nunn gu luath
Tlepolem, ’s e fuar ’na chorp;
Bheachdaich Ulisses an ceum,					1255
’S luidh cridh’ an deagh-thréin fo sprochd.
Rannsaich e ’n sin smaointe ’chléibh,
An siubhladh e ’n déidh mhic Ióbh,
Na feachd Lycia ’chur fo ruaig,
’S an cruachadh air chluain an fheòir.				1260
Do shìolach Ióbh cha robh ’n dàn
Tuiteam fo lainn bhàis an t-seòid.

[TD 155]

’Bhrìgh sud thionndaidh Pallas ’fhearg
Ri feachd Lycia nan colg gleòis,
Coiran, Chromius, Alius dh’eug,					1265
Prytanis, Noémon òg,
Thuit Alastar marbh fo chreuchd
’S Alcandar ’na dhéidh gun deò.
B’ e ’rùn-san, le ’chuilbheir còrr
Tuilleadh mór do’n dream a chosg;					1270
Ach beachdaich, is ruith ’na leum
Hector beumnach nan arm nochd.
Shaighd e romh bhroilleach an t-sluaigh
Na phrais bu neo-thruaillidh fonn;
A mhaomadh chunnaig a’ Ghréig,					1275
’S dh’ogluich iad gu léir romh ’n t-sonn.

Chunnaig Sarpedon mac Ióbh,
’S rinn sòlas ri triath nan lann;
Iarrar grad-focal do’n laoch,
’S labhrar le guth caointeach fann:—					1280

A shuinn àigh! na fàg mo chreubh
Fo an-iochd nan Greugach cruaidh!
’S caomh leam, gun ìocainn an deò
Mu d’ chùirt féin an Tròidh nan stuagh.
Bho ’s coltach nach dùil gum pill					1285
Mise ’chaoidh gu tìr mo rùin
’Thoirt suaimhnis do m’ òg-mhnaoi chaoin,
’S do’n leanban mhaoth th’ air a glùn!

Dh’éisd Hector gu dubhach balbh,
Ach grad-shaighd e ’na dhearg-leum,					1290
’Chum ’s gun dòirteadh e ’làn-fhearg
Le léir-sgrios air arm na Gréig.
Ghiùlain a chàirdean gu taobh
Sarpedon, o ghaoir an t-slòigh,
’S shìn iad gu socrach an treun					1295
Fo chraoibh faibhil cheutaich Ióbh.
Shnìomhadh a sliasaid an t-suinn,
Fad-shleagh uinnsinn nan ruinn-chròchd;
B’ e sud gnìomh a chompaich ghaoil
Deagh-Phelagon nach b’ fhaoin treòir.				1300
Dh’fhannaich e, ’s chaidh neul mu ’shùil;
Ach shéid Boreas ùr nan speur
Fafan fionn a dhùisg a chàil;

[TD 156]

’S ghairm e ’n sgàil bho gheat an éig.

Romh thorunn-sgrios Àreis ghairg,					1305
’S Hectoir ’g an rohb ’cheann-bheairt nuadh,
Ghéill na h-Argaich ceum air cheum
A’ sìor-chath gu h-euchdach, cruaidh.
Ri nàmh cha do thionndaidh druim,
Teicheadh leis na suinn cha b’ fhiù,					1310
Ged bheuchd Mars air cheann na Tròidh,
’S mu ghéill iad, cha d’fhògair cliù.

Co na laoich bho thùs gu déis
A thuit air an réidh gun deò
Fo shleagh Mhars iaruinn nan creuchd				1315
’S Hector mharbhtaich, bheumnaich, mhóir?
Thuit Orestes nan steud lom
Teuthras, Trechus, sonn nan cath,
Oenomaus, Helenus còrr,
’S deagh-Oresbius bu mhór rath;					1320
B’ iom-dhealbhach ceann-bheairt an laoich,
’M fonn Bhoeotia bha ’mhaoin pailt,
Mu ghorm-loch Chephisuis bhailbh,
Chnuasaich a shluagh seilbh gun airc.

Iuno leug-uilionnach àigh						1325
A gheur-bheachdaich àr a slòigh;
Greugaich a’ tuiteam gun chliù,
Nàimhdean a’ dol dlùth ’san tòir.
Ghairm i Minerbha nam buadh,
’S mosglar suas i le luath-chainnt:—					1330
Sgeul mo chruadail, ’ionghainn Ióbh
Riamh nach euradh còmhstrith lann!
’S sinn a thug gealladh gun àgh
Do dh’òg-Mhenelaus treun,
Gun ruigeadh e ’dhùthaich slan,					1335
’S daingneach Thròidh ’na càrn air feur.
Seall tu Mars caothaich nam blàr
A’ sgapadh sgrios-bhàis mu’n raoin;
Grad-bhiodhmaid a sìos ’nar leum
’Chum ’s gun dearbh sinn euchd an laoich.				1340

Labhair i; ’s thug Pallas géill,
’S bhuail gu steudan nan gleus òir,
Ban-iompair’ àghmhor nan speur,
Ionghainn Shàtuirn, céile Ióbh.

[TD 157]

Chàirich Hebe b’ ògail snuadh					1345
Ri ’deagh-charbad na cuairt chruinn
Ochd-spéicich, do’n phrais gun truaill;
’S bu ghorm-chruaidh an aisil ghrinn.
Loinntrich mu thimchioll nan spéic
Roithean ceutach do dh’òr buan,					1350
M’an d’iadh glan-fhàinneachan prais,
B’ fhìor-iongnadh an taisbein nuadh.
A dhìon na deil’ air gach taobh
Bha cuairt airgid mu ’n chaol-bhàrr;
Air stìomaibh airgid is òir						1355
Luaisg a’ chathair mhórdhach àigh.
Dà chromaig mar ghealaich ùir
A’ greim-ghlacadh lùb nan srian,
B’ airgiod nèamhaidh ’n slios-chrann mór,
’S b’ aon-bhall òir a’ chuing gun ghìomh.				1360
Bha ’deàrsadh an òr mu’n chuing
Trealaich nan srian ’s nan iall teann;
’S chuir Iuno eich luath nan speur
Ri carbad nan seud gun mheang.
Gun fhusgais gu faich’ a’ bhlàir,					1365
Loisg a h-àrdan mu ghnìomh gleòis,
A chìosnachadh Mhars nan creuchd,
’S a dhìoghailt truagh-bheud a slòigh.

Dh’éirich Minerbha nam buadh,
Ionghainn Ióbh is uaimhreach sgiath,					1370
Sgaoil i sròl tana nan gréis
Feadh chùirt àluinn dhé nan dia;
Chìte ’falbh ’na thonnaibh grinn
Brat-ùrlair bu rìomhach snuadh,
Luisineach, reul-dhealrach, àigh					1375
Gnìomh ceutach a làmh bith-bhuan.
Dhùin i mu ’com lùireach Ióbh
Nì ’sna neòil an torunn cruaidh;
’S chàirich i ri ’taobh gach gleus
Gu blàr deurach nan creuchd truagh.					1380
Chroch i ’n sin mu ’guaillean garbh
A’ chiar-thargaid ghailbheach, throm;
Nathraichean feadach breac ruadh
Shnìomh mu’n òr ’nan dualaibh crom.
Bha dealbh gach earghlais ’na cléith,					1385

[TD 158]

Fearg a’ beuchdaich, fiamh fo ruaig,
Còmhstrith ’n cath-bhoile nan stoirm,
’S léir-sgrios bu dhubh-cholgach gruaim.
Gorgon, baobh chaothaich a’ ghrunnd,
’S beathraichean fighte mu ’ceann,					1390
Sgionn-shùileach, gorm-lasrach, beò,
Tarmusg Ióbh a b’ oillteil greann.
Chaidh ceann-bheairt nan ceithir dos,
Mu ’bathais, ’s i laist’ an òr;
Cheilte ceud armailt air blàr						1395
Fo dhìon-sgàil an timchill mhóir!

Ghrad-dhìrich a’ bhan-dia gharg
Carbad lasrach nan dealbh àigh;
Chìte ’ga chrathadh ’na dòrn
Fad-ghath toirteil mór nam blàr,					1400
Arm le’n cosgrar mìltean sluaigh
’Nuair lasas a gruaim le fraoch.
Bhuail Saturnia slat nam ball,
’S leum na h-eich romh ’n aidhbheis fhaoin;
Air teachd faisg dhoibh, le h-àrd-fhuaim				1405
Dh’fhosgail dorsan buan nan speur,
D’am freiceadan reang nan Uair
Tha ’faire cuairt nèimh gu léir.
Fosglaidh iad, air ghuth nan dia,
Na còmhlachan sìorruidh òir,						1410
’S ath-dhruididh iad suas gu teann,
’Gan crannadh le meall do neòil.
Dh’fhosgail an sruth soills’ an ceò
Do chumhachdan mór nam flath;
’S romh gheat’ àillidh nan gorm-reul					1415
Threòruich iad na steudan bras.
Fhuair iad an torunnach àigh
Cian o chàch an àird a ghlòir
Air mullach Olimpuis fhuair
Dh’fhalchas a cheud cruach ’s na neòil.				1420
Dh’fhasdaidh Iuno ’s cruinn-gheal glac
Na steudan mu bhachd an t-sléibh;
Dh’fhiosraich i ’n sin ’s fearg ’na cridhe
’N lathair mórdhachd rìgh nan speur:—

’Athair Ióbh! nach fearg le d’ chridhe				1425
Ceannairc Mhars is millteach lann,

[TD 159]

Mo Ghreugaich gun dìol gun chliù
’Gan cosgradh gu dlùth romh’n am?
’S ait le Bhénus cùis mo bhròin,
’S le Phoebus nan dòrlach ùr,						1430
Fòirneart an fhìor-umpaidh bhàth
A thilg còir is gràs fo’r cùl.
An corruich leats’, ’athair Ióbh!
Gun ceannsaichinn spòrs gun bheachd,
Mars a chiùrradh le geur-chràdh					1435
’S a dhian-ruag a blàr nam feachd?

Fhreagair an torunnach mór:—
Triall, ’s biodh Pallas chòrr ri d’ thaobh:
’S tric a sgiùrs i ’n t-uamhas breun
’S a chas i le sréin a fraoch.						1440

Thug Iuno géill le fìor-mhùirn:
Bhuail i; ’s rith na crùidhich dhian,
Eadar brat dealrach nan reul,
’S am fonn feurach, coillteach cian.
Fad ’s a chì fear-threud bho ’n chruaich,				1445
Thair ghorm-aidhbheis a’ chuain réidh,
Shaighd, ’s gach leum, roimh ’n fhailbhinn fhuair,
Steudan àrd-fhuaimneach nan speur!
Ràinig iad an Tròidh mu’n bhlàr
Romh ’n taosg an dà shruth le gaoir,					1450
Simois is Scamander àigh
A’ brùchd-mheasgnadh nam bàn-mhaom;
Dh’fhuasgail Iuno ’s cruinn-gheal làmh
Steudan nèimh o’n charbad òir,
Thaom i deatach liath mu’n cuairt					1455
’S dh’fhalchadh na h-eich bhuan ’sa’ cheò.
Air bruaich Shimois nan garbh-steall
Nuadhaicheadh am fonn gu léir
’S dh’fhàs doibh bàrr ambrosia pailt
Bog-chùbhraidh bho dhealt nan speur.				1460
A dhìon nan Greugach bho’n àr
Thriall an dà chumhachd a’ leum
Mar chalmain is réidhe snàmh
Air gorm-thuinn an fhàilidh chéin.
Ràinig iad a’ cheàrn do’n fhonn					1465
’S na sheas neart nan sonn gun mheang
Mu mhac-Thìd nan seang-each lom

[TD 160]

A’ dian-iomairt còmhrag lann.
Chog iad mar na leòmhainn gharg
A spòltas a’ chairbh le’n giall,					1470
No tuirc neimhneach bho’n choill àird
Nach snaidhear gu bràth le fiamh.
Sheasamh Iùno, ’s thug éigh mhór
An riochd Stentoir bu chòrr glaodh,
Cliabh iaruinn a b’ àirde sgairt					1475
No caogad fear feachd air raon.

Mo nàir! a Ghreugachaibh tais!
Inisg thàireil air feachd threun,
Caillchean an glonn, daoin’ an dealbh,
Ciod e dh’fhàg cho marbh bhur gleus?				1480
’Fhad ’s a chath an t-Aichioll mór
Bha sluagh Thròidh a steach fo dhìon,
Air bhall-chrith gu léir ’nan stuaigh
Romh ’shleagh thruim a b’ uaimhreach gnìomh.
Faicibh iad an diu ’nam brùchd,					1485
Romh ’n tràigh ’gar cur dlùth fo ruaig;
An geàrr aimsir, cha bhachd ni
Nach glachd iad oirbh tìr is cuan.

Sin mar thuirt ban-rìgh nan speur,
’S dhùisg i aintheas geur ’s gach com:				1490
’Nuair ghluais Pallas nan gorm-shùl
Gu mac Thìd fear-iùil nan sonn.
Fhuair i ’n rìgh aig taobh a steud
’Toirt fionnachd do bheum a leòin
A bhuail calg nan corran geur						1495
Bho làimh Phandair nan euchd mór.
Shruth cùirneinean reamhar ruadh
Do dh’fhallas bog fuar le ’chorp,
’S an crios leathann fo’n sgéith thruim
A’ léireadh an t-suinn gu goirt.					1500
’Nuair dh’fhuasgladh a nuas an stìm
Bho ’n toll ghrìsfhionn shuath e ’n fhuil:
Lub a’ ban-dia thair a’ chuing,
’S thog i ’n cluais an t-suinn a guth:—

Ma ghin Tìod thu féin mar mhac,					1505
’S eu-coltach do neart ’s do bheus;
B’ ìosal Tìod, ach bu bhéo bras,
’Nuair dhùisgeadh strìth gart nan treun.

[TD 161]

’Àite ’san buillsgein a ghleòis,
Glòir a chòmhraig a ghnàth-mhiann,					1510
Ged bhachd mise tric a fhraoch
Cha b’ fhiù leis an laoch ach gnìomh.
Gu dùn Thebae ’s pailte sluagh
Ghluais e uair gun fhios do’n Ghréig,
Dh’iarr mis’ air suidh’ aig cuilm chàich				1515
’S ’àrdan a bhi teann air sréin.
Ach bhòchd fuirbidh ’g am b’ ùidh conn,
’S dh’éigh e gach sonn gu gleachd cruaidh;
Choisg e na Cadmich gun strìth
Oir ghleus mis’ a chlì gu buaidh.					1520
Ri d’thaobh-sa seasam gach là
Mar dhìon duit ’s gach blàr ’g an d’théid;
Mosglam thu ’chasadh ri Tròidh
’S diongam seòl le d’làimh ’s gach ceum.
’Bheil éis a nis’ air do chàil						1525
No fìor-oillt a’ bhàis ’gad ruag?
Mo chreach! cha tu sìol an tréin
Tìod mac Oenuis a b’ àrd luaidh.

Fhreagair an gaisgeach gun ghìomh:—
Aingheam thu, ’bhan-dia nam blàr!					1530
Éisd rium, ’ionghainn Tì nan Tì
C’um an ceileam brìgh an dàin?
Cha throm-leisg, cha gheilt romh ’n eug
Mu’n dìobrainn-sa streup nan sonn,
Ach cuimhn’ air fàinte do bheòil					1535
A thaisg mi le dòigh am chom.
Dh’iarr thu gun seachnainn le fiamh
Fraoch grathail nan dia bith-bhuan;
Ach ’nuair dhearbhadh Venus blàr
Ise ’mhàin a lot le m’ chruaidh.					1540
’Thaobh na cùis ud, dh’fhàg mi ’n streup,
’S ghéill a’ Ghréig a réir mo ghuth;
Cha sheasadhmaid Mars nan ruinn,
’S e ’deargadh an fhuinn le fuil.

Fhregair Pallas nan gorm-shùl:—					1545
’Fhir chliùitich a fhuair mo ghràdh!
Do Mhars, no dh’aon dia na géill,
Oir ’s mise bheir euchd do d’làimh.
An aodann Mhars ghairg air thùs

[TD 162]

Stiùir ’nan sgrìb na crùidhich sheang,					1550
Lot gun gheilt an t-ainmhidh breun,
Millteach, béisdeil, leat is leam.
’S cian o’n gheall am fuath gun sgoinn
Gun comradh e ’Ghréig ’s gach am,
E nis’ air tréigsinn is foill,						1555
’S e ’dìon Thròidh le neart a lann.

Labhair i; ’s dh’iomain a nunn
Mac Chàbain bho chùl nan steud;
Ghlac i n t-òigear air ’dheas-làimh;
’S thurluing e gu làr a’ leum.						1560
’Steach ’sa’ charbad bu ghlan sgiamh
Dhìrich a’ bhan-dia fo fhraoch,
Shuidh air phriob-losgadh gu glonn,
Ise ’s an sonn taobh ri taobh.
Bha ’n aisil bu lìomhaidh crann					1565
A’ dìosgan fo’n eallaich thruim
Ban-dia earghlaiseach nam blàr
’S fuirbidh cliùiteach nan àgh grinn.
Ghabh Pallas an t-srian ’na glaic
’S bhuail sgiùthadh le slait nan seud;					1570
Stiùir i na h-eich lùthmhor, luath,
Gu Mars fuilteach nan ruadh-chreuchd.
Periphas bu ghailbheach corp
Luidh gun phlosg fo lot an dé,
Ceannard nan Aetòlach garbh						1575
Sliochd Ochesiuis nam fear-ghleus.
Chuir Pallas uimpe gu teann
Armachd ifrinn nan sgàil donn
Ceann-bheairt Orcuis rìgh a’ ghrunnd,
Gu ’cleith air dia garg nan glonn.					1580

Bheachdaich Mars is sgriosach àr
Air deagh-Dìomad nan àrd-chliù;
Dh’fhàg e corp a’ cheannaird àigh
A shìn a shleagh bhàis ’san ùir.
Thug e ’n garbh-ruathar ’na leum					1585
’Nunn gu Dìomad nan steud seang:
’Nuair choinnich an gaisgeach treun
’S an t-athach a b’ éitidh greann,
Chuimsich Mars, is thilg le srann
An fhad-ghlocach thoirteil throm,					1590

[TD 163]

Os cionn nan srian thair a’ chuing,
Le h-iomchrith gu h-eug an t-suinn.
Shnaidh Minerbha le ’garbh-dhòid
O’n charbad a’ chròchd bhith-bhuan;
Ghrad-éirich mac Thìd an àigh					1595
’S tilgear le ’làn-neart a’ chruaidh.
Stiùir Minerbha ’n ruinn gu ’shlios
Aig dlùth-cheangal crios nan dealbh;
Shrachd i ’n stìm, ’s romh tholg a bhronn
Thorchuir glochdach throm nan calg;					1600
Dhruid Pallas ri ’chom gu dlùth
’S thug spadh cùil air eàrr a’ chroinn,
Mhill i ’n lot re ròcladh garg
’S dh’éigh am fuathach le searbh raoic.
Mar iolach dheich-mìltean sluaigh					1605
A’ tionnsgnadh gnìomh cruaidh an àir,
Chluinnte cho oillteil am beuchd,
’Nuair tholl a’ chreuchd dia nam blàr.
Chlisg romh ’n sgairt a’ Ghrèig ’s an Tròidh
’S sheall le ballchirth mhóir mu’n cuairt;				1610
Chreithnich an talamh gu léir
’S dh’ath-fhreagair an speur do’n fhuaim.

Mar thachdar aidhbheis nan nial
Le tiugh-mheallaibh do chiar-thoit
Teas-ghaoth reul a’ séideadh cràidh					1615
Fiabhruis is eug, plàigh is gort;
B’ amhluidh ’n làthair an fhir thréin,
Ares iaruinn nan creuchd trom
A mach gu mullach nan speur
Ag éiridh air neulaibh donn.						1620
Ghrad-ràinig e cùirt nan dia
Àrd-Olimpus nan ciar-chruach;
Shuidh e sìos fo dhorran cridhe,
Aig cathair an rìgh bhith-bhuain.
Nochd e ’n lionn nèamhaidh nach truaill				1625
A’ taosgadh gu luath o’n bheum;
’S bhrisd e ’mach le tùirse bhròin
An am cur a sgeòil an géill.

Nach corruich leats’, ’athair Ióbh
’Bhi ’t fhianuis air fòirneart chlì					1630
Àrd-fhlaithean sìorruidh nan nèamh

[TD 164]

Mu shìol bàsmhor a’ gnàth-strìth?
’S trom ar saothair, ’s goirt ar cràdh,
Am blàr air do sgàth-s’, a rìgh,
’S tha t’ionghainn choirbte gun àgh					1635
’Gar sìor-leòn ’s gach àit’ am bi.
’Athair! ’s ann dutsa gu léir
A shleuchdas mórdhachd nan dia,
T’fhocal ar riaghailt ’s gach cùis;
’S leat ar n-ùmhlachd ’s ar buan-fhiamh.				1640
Ach ceann nan ceannairc gu bràth
’S tu nach coisg, an ràdh no ’n gnìomh,
’S léir dhuinn a’ bhuil gur tu féin
A ghin am mi-bheus gun chiall!
Bhrod i le h-uabhar mu ’chonn,					1645
Dìomad eangbhaidh nan trom-chreuchd,
’Chum ’s gun dearbhadh e ’n teas gleòis
Slòigh nan dia tha beò gach ré.
Dhochuinn e ’n tùs mu ’gheal-ghlaic
Venus taitneach nan òr-ghràdh,					1650
Ormsa dh’imir e ’n t-ath-ghnìomh
Ormsa! ge mi dia nam blàr!
Leum e orms’ an àird a fhraoich,
Seasamh cha ’n fhaodainn romh ’chruaidh;
’N déidh mo mhi-chàramh le lot,					1655
Theich mi as, an dosguinn thruaigh.
Mur teicheadh, luidhinn gu buan
’Sa’ phlosgail fo chruaich nam marbh;
No leith-bheò, bho linn gu linn,
’S mìle beum orm le ruinn chalg.					1660

Sheall air dia nam blàr le mùig
Fear-dùsgaidh thorunn nan speur:—
Tosd!—na bi donndail ri ’m thaobh!—
’Uadh-bheisd iomluath nan taosg breun!
Fhuair is thoill thu mo thul-ghràin					1665
Seach na shaltras làr nan reul;
Roghuinn t’anmann, do chuilm-ghnàis
Aimleisg truid, is àr nan créuchd.
Aigneadh do mhàthar tha ’d chreubh
Ceannairceach, an-géillidh, doirbh;					1670
Cleachdam briathran cruaidh no tlàth,
Cha chìosnaich mi h-àrdan bòrb.

[TD 165]

An lorg a h-uabhair gun chéill
Fhuair thusa gach creuchd tha ’d leòn.
Ach bho ’s meur thu do’n sheann-fhreumh				1675
Cha luidh thu ach geàrr fo bhròn.
O is mac thu dhomh féin mar chàch
Ri ban-iompair àird nan speur;
Fògrar an dorran a d’chliabh,
’S ni ’s mò cha bhi pian ’nad bheum.					1680
Mar bhith sin, thilgt’ thu ’nad dheann,
Gu sliochd Thìtain shìos fo’n bhonn,
’S dh’fhuaight’ thu le prais-gheimhlean teann
Air chreagaibh lasrach a’ ghrunnd.

Labhair dia nan torunn cruaidh					1685
Chuireas crith air cuairt nan speur;
Ghairm e Paeon ’s leag fo ’làimh
Rìgh nam blàr ’s an t-allt’ o ’chreuchd.
Thaom e steach an ìoc-shlàint chòrr,
Ghlan is dhùin e ’n fheòil bhith-bhuan;				1690
Amhail brisdeadh a’ bhainn’ ùir
A chrathar gu dlùth ’sa’ chuaich
’Nuair théid sùgh an fhìogais dhuinn
A dhòrtadh ’na mheasg le steall,
Nì ’m meòg glas air uachdar snàmh,					1695
’S tàthaidh an gruth bàn ’na mheall.
Ghlan Hebe bho ’chom gach sgòl,
’S chuir brat òir mu bhuill an dé.
Shuidh e ’g éibhneas faisg air Ióbh
A’ deàrsadh an glòir nan speur.					1700
Iuno ’s Pallas phill le mùirn
Suas gu cùirt Olimpuis àigh
Air cosg dhoibh uabhair an dé
Thaosgas fuil is eug a’ bhláir.

[TD 166]

DUAN VI.

Seanchas Ghlaucuis ri Dìomad; maille ri còmhdhail Hectoir agus Andromache

Air triall do fhlaithean nan speur,
Chog gu geur a’ Ghréig ’s an Tròidh,
Fad gach ceàrnaidh do’n chian-bhlàr,
Bu dian àr is ruag is tòir.
Sleaghan cròchdach nan gorm-bhàrr					5
’Gam frasadh le spàirn nan sonn
Eadar Simois nam bruach àrd
’S Xanthus àigh is gàireach tonn.

Aiax Telamon bh’ air thùs,
Dìon a dhùthch’ an dlùths nan creuchd;				10
Bhrisd e ’m feachd Tròidheach le ’chruaidh,
’S dhealraich a’ bhuaidh nuadh mu’n Ghréig;
Bhuail e ’n t-Acamas mór àrd,
Craobh-chòmhraig nan Tràchdach bras,
Fo’n ghaoisid chleideagaich mhìn					15
’Sa’ bhiorraid bu lìomhaidh snas.
Le bruanadh sgreataidh romh’n chnàimh,
’Steach ’na bhathais shnàmh an ruinn;
Dh’iadh mu shùilibh dall-cheò bàis,
’S thuit e marbh air làr an fhuinn.					20

Thorchuir Dìomad bu chian cliù
Axylus mac Thiùrais chòrr,
Triath Arisba nan glas-mhùr;
Bu mhath toic is ùidh an t-seòid;
Faisg air ceum siubhail nan slògh					25
Bha ’thalla mór greadhnach fial
’S am faight’ air a’ bhòrd gun phleid
An t-shàr-chuilm nach d’euradh riamh.
Aon do luchd-tathaich an tréin
Cha snaidheadh an t-eug o ’chom;					30
O mhac Thideuis nan arm geur

[TD 167]

Fhuair e ’m bàs le creuchdadh trom.
Thuit e féin ’s Calesius ùr
Fear stiùraidh nan crùidheach luath;
Bha ’n cuirp air an raon gun chàil,					35
’S dh’fhalbh an sgàil do’n dorcha bhuan.

Mhill Euryalus nan gleachd
Dresus is Opheltius garbh;
Ruaig e ’n sin dà fhiùran òg
Clann Bhucolioin bu mhór sealbh.					40
Abarbarea ’n rìbhinn chaoin
Rug iad sud do laoch gun sgàth.
B’ athair do Bhucolion treun
Laomedon euchdach àigh.
Bu cheud mhac Bucolion òg;						45
Gun phòsadh, bha ’mhàthair trom;
Ghabh Bucolion fàth a’ ghaoil,
’S e ’g aire nan caorach lom.
Bu toradh do’n chaidreamh bhlàth
An dà mhac a b’ àillidh snuadh;					50
Choisg an Greugach na suinn gharbh,
’S reub de ’n corpaibh na h-airm nuadh.

Thuit Astyalus fo’n eug;
Polypoetes bhuail an laoch;
Dh’fhàg Ulysses shìos gun deò					55
Pidytes le ’chròchd-ghath caol.
Leag Teucer le ruinn nam bàs
Aretàön marbh air feur;
Thuit Ablerus fo gheal-chruaidh
Antiloich a b’ uaimhreach beum.					60
Elatus bha fuar gun chlì
Fo mhac Atreuis rìgh nan sonn;
Pedasus bheanntach a thìr
Air bhruaich Shatnia ’s mìne tonn.
Chosgair Leitus nan geur-lann					65
Phylacus bu teann fo ruaig;
’S le trom-ghath Eurìpluis chòrr
Dh’fhàs Melanthius òg gun tuar.

Menelaus leum le ’neart,
’S bheò-ghlac e Adrastus truagh;					70
Oir theich a chuid steud le sgaoim,
Romh gharbh-gliongraich nam paichd cruaidh;

[TD 168]

Ri stochd do ghrodlaich ’nan deann,
Bhruan iad crann a’ charbaid ùir;
Leig iad as fo oillt a’ bhàis,						75
Ceart mar chàch gu Tròidh nan tùr.
Ghrad-thilgeadh a thaobh a chinn
An sonn bras a ’chathair chruinn;
Thuit e dlùth do’n chuibhlidh ghrinn,
Beul ri làr, air fàl an fhuinn.						80
Menelaus sheas ri ’thaobh,
Sleagh nam faobhar gorm ’na dhòrn;
Shuain Adrastus mu ’dhà ghlùn,
’S ghrìos e sìth le h-ùrnuigh bhròin:—

Glac mi beò, ’mhic Atreuis fhéil!					85
’S gheibh thu ’n éirig dhaor ’ga cheann;
Tha ’n seilbh m’athar toic gu leóir,
Iarunn, prais, is òr nach gann.
Earras cha diùlt e, no ni,
Cha’n àirmheadh e prìs no suim,					90
Na’m b’ eòl da ’mhac a bhi slàn
Fo ghainntir, an sàs, ’nad luing.

Menelaus dh’éisd le beachd,
’S ghluais an reachd a chridhe ’na chom;
B’ àill leis a cheangal air éill,						95
’S a ghrad-chur gu sreud nan long.
Ach shaighd Agamemnon àigh
A dhuibh-leum an dàil an laoich,
Ghreannaich a mhala mu ’shùil,
’S bhrosnuich e ’n sonn ùr le fraoch:—				100

’Fhir bhuig-thais gun sealltuinn uat!
Ciod is fàth do d’thruas gun fheum
Ri luchd mi-rùin nan cam-ghò
Thug do theach ’s do shlògh gu beud?
Tròidheach cha d’théid as o m’ làimh,				105
Gun ghrad-bhàs mar dhìol d’am foill:
Òg is aosmhor, glic is bàth,
’S na lag-phàisdean ùr o’n bhroinn
Tuitidh, gun adhlac gun deur,
Cas ma sheach gu léir le h-àr,						110
’S ann tuil-mhaoim do lasair ruaidh
Théid aitreabh nan stuagh ’nan smàl.

Ri ’bhràthair thuirt sonn nam feachd,

[TD 169]

’S mhùth e ’chridhe gu ceartas cruaidh:
Thilg esan a thaobh le ’làimh						115
Deagh-Adrastus gu bàs truagh.
Thorchuir an rìgh a chneas maoth,
Shnìomh an laoch an spàirn an éig;
Sheas air ’uchd mac-Atreuis garg
’S spìonar as gath searbh nan creuchd.				120

Mhosguil Nestor liath gu feum
Arm na Gréige le h-éigh àird:—
A chaomh-laochaibh d’am buan-ghnìomh
’Bhi ’freasdal air dia nam blàr!
Na fanadh, mu’n cuairt do chairbh,					125
Neach a ghlacadh airm no faoibh:
Air teachd do’n bhuaidh, bheir gach aon
Mór-phailteas do’n mhaoim gu ’luing.
Suain-mharbhaibh, air thùs, an sluagh,
’S leanaibh an ruaig air a druim;					130
Thig socair ’na dhéidh gu faobh,
’S bidh seilbh aig gach laoch do’n roinn.

Le briathran an t-seanar léith
Dhùisg ’s gach treun-fhear gleus gu sùrd:
’N sin bha Tròidh romh ’n Ghréig gun neart,				135
’S ruaigt’ iad uile ’steach gu ’n dùn,
Mur gluaiseadh Helenus còrr
Fiosaich’ eòlach nan eun luath,
Far ’m bu chlis Hector ri feum,
’S deagh-Aeneas bu mhór-luadh.					140

Thuirt an seanghall nach b’ fhaoin glòir:—
A laochuibh is mórdhach gnìomh!
Oirbhse leag na dée bhith-bhuan
Eallach ghàbhaidh nan cruaidh-phian:
Ribhse mar iùil ’s mar chùl-taic					145
Tha dùil Thròidh ’s nam feachd gu léir:
Seasmhaibh-s’ aig còmhluidh nan stuagh,
’S grad-thillibh na sluaigh gu h-euchd,
Mu’n teich iad ’nam maoim romh ’n eug,
Le mi-bheus a steach d’am mùr,					150
’S an geal-ghlacuibh am ban gràidh
Gun tuit iad le h-àr gun chliù.
’Nuair ghleusas sibh càil nan slògh,
Nì sinne ’n dlùth-chòmhrag buan,

[TD 170]

Ri h-uile neart feachd na Gréig,					155
Ge goirt sinn fo’n éiginn chruaidh.
Triall-s’ a Hectoir! do’n stuaigh àird,
’S iomchuir m’ fhios gu ’r màthair ghàoil,
I ’theanal bhan aosd’ an dùin
Gu teach ban-dé nan sùl caoin.					160
Gluaiseadh càch is is’ air thùs
Suas gu mullach mùr nan cliar,
Fosgladh i féin a’ chùirt naomh
A choisrig aoradh nan dia;
Sonnraicheadh i ’h-aon-bhrat sgàil					165
Is àilne ’s is feàrr am miadh;
Sgaoileadh i ’n tairgs’ ud air glùn
Ban-dé chliùiteach nan òr-chiabh
’S geallar dà aon-bhliadhnach dhéug
Nach d’imir riamh feum fo chuing,					170
’Chionn gun nochd i bàidh is truas,
Ri ’r stuaigh, ri ’r mnathan, ’s ri ’r cloinn;
’S o dhaingnichean siant’ ar gràidh
Gun impich i dàn an éig
Mac Thìd ud nan earghlais àir					175
Romh ’n sgapar am blàr gu léir.
Leam gur beachd e ’s beachd gun bhreug
Cha sheis’ aon Ghreugach do’n t-sonn,
Cho eaglach cha’n fhacas riamh
Aichioll euchdach nam fiar ghlonn,					180
Ge ban-dia màthair an laoich,
Ri deagh-Dhìomad ’s faoin a luadh;
Air mhire chath, ’na dhearg-leum,
Seargaidh feart gach tréin fo ’chruaidh!

Labhair e; ’s Hector cha d’eur					185
An géilleadh da bhràthair caomh;
Leum fo ’làn-armaibh an sonn
A ’charbad air lom an raoin;
Sleagh mhór ’ga crathadh ’s gach làimh
Shiubhladh e romh ’n bhlàr ’na dheann				190
Fad an fheachd’ o shlògh gu slògh
’Gan dùsgadh gu còmhrag lann.
Mhosgail na Tròidhich gu h-euchd
’S dhruid ri Greugaich ’sa’ ghleachd chruaidh;
Ghéill na nàimhdean le cùl-cheum,					195

[TD 171]

’S thur-mheataich an gleus gu buaidh:
Shaoil gun d’thàinig flath bith-bhuan
’Na still o uachdar nan speur
Le fraoch gu dìoghailt d’an slògh
’S a chòmhnadh ri Tròidh ’na feum.					200

’N sin thuirt Hector le h-éigh àird
A’ lasadh beò-chàil nan treun:—
A Thròidheachuibh nan glonn àigh,
’S a dhearbh-chàirdean o’n tìr chéin!
Cuimhnichibh, ’fhearuibh mo rùin!					205
Bhar sean-chliù, ’s biodh sùrd air gnìomh!
Riums’ tha ’n earbs’ imeachd a nunn
Grathunn beag gu dùn nan cliar,
’S iarraidh air seanuibh mo shluaigh
Triall a measg bhan uaisl’ an rìgh,					210
A nasgadh ìobairt nan ceud
’Chionn ’s gun nochd na dé dhuinn sìth.

’Sin mar ghairm an ceannard ùr
A’ dùsgadh torunn nan lann;
Dh’iom-chrith, ’s e ’gluasad romh ’n fhonn,				215
Biorraid nan dealbh breac mu ’cheann.
Ghliongraich ri ’thaobh, anns gach ceum,
Targaid dhruimneach nam beum cruaidh,
Bho ’amhaich gu ’aobrann siar
Chòmhduich a chliath triath nan ruag.				220

’N sin choinnich eadar na slòigh
Air bhoile gu còmhrag dlùth
Glaucus sliochd Hippoloich chòrr
’S àrd-mhac Thid bu mhórdhach cliù.
Air teachd fagus do’n dà threun					225
So mar dh’éigh an Greugach àigh:—
Co thus’, ’fhir is dàna cridhe
Do’n t-sìlidh d’an dual am bàs?
Roimhe cha’n fhacas do ghleus
An còmhstrith euchdaich nan laoch:					230
C’um a nis cho fad romh chàch,
Le beachd dall, ’s le h-àrdan faoin?
Seachainn léir-sgrios an deagh-am;
’S sainis i gu d’ leas, a shuinn!
Dòineach an aitim ’gan clann						235
Na mic thig an gaoth do m’ loinn.

[TD 172]

Ma ’s aon thu do’n t-sìol bhith-bhuan
Air turluing a nuas o’n speur
Do bhith nèamhaidh gu là-bhràth
Cha tog mise làmh ’s mi ’m chéill.					240
Licurgus, ge b’ àrd a chliù,
Fhuair, le ’pheacadh, ùine gheàrr;
Oir mhosgail e strìth gun bhuaidh
Le baoth-dhalmachd ri sluagh nèimh.
Bha bannal Bhachuis nan còrn					245
An sliabh Nisa bhòidhich ghuirm,
Bu ghreadhnach ’sa’ choill an gleus
A’ seinn glòir an dé le foirm:
Fhrois iad an sleaghan air làr
Mu’n d’iadh bàrr do’n ioluinn ùir,					250
Esan le cuing ’gan teann-ruag
’S ’gam marbhadh ’nan cruachuibh dlùth.
Dh’oilltich Bachus féin romh ’n àr,
’S theich ’ga dhìon fo sgàil a’ chuain;
Ghlac Thetis e steach ’san tuinn,					255
’S ball-chrith air romh ’n daoi gun truas.
Thog e mar sin fuath nan dia
Mhealas tàmh sìorraidh ’san speur:
Chuir Ióbh ceò doille mu ’shùil
Dh’fhalbh a mhùirn, ’s bu gheàrr a ré.				260
Flath cha robh ’sa’ chùirt bhith-bhuain
Nach d’fhuathaich e an lorg a ghnìomh;
Mar sin, cha mhise ri m’ bheò
Nì còmhrag ri neart nan dia.
Ach ma’s neach thusa tha daond’,					265
’Ga bheil brìgh an raoin mar lòn,
Thig; ’s gun d’théid t’iomain gun dàil
Sìos gu h-ifrinn nan sgàil bròin.

Fhreagair Glaucus bu mhath luaidh:—
A Dhìomaid mhóir uasail fhéil!					270
’Bheil thus’ ain-fhiosrach mu m’ thìr
’S mu’n bhun as na chinn mo threubh?
’S diom-buan sliochd an duin’ air fonn,
Mar dhuilleach nan craobh ’sa’ choill
A sgapas a’ ghreann-ghaoth lom					275
’Nan stràchd seargt’ air blàr a’ ghlinn:
Thig ath-bhreith ’san earrach òg

[TD 173]

A ghorm-chòmhdach nan ùr-gheug;
’S amhuil clann-daoin’ air gach làimh
Feadh gach àil a’ fàs, ’s ag eug.					280
An roighneadh leat grunnd mo sgeòil?
Luaidhim sin gun bhòsd gun bhreug,
’Chum ’s gun tuig thu gnè mo shlòigh
’S lìonmhor iad ’gan eòl na tréin.

Mu chrìochaibh Argois nan steud					285
Tha bail’ Ephir, mór am fiach;
Dh’àraicheadh Sisiph ’san stuaigh,
Neach co gheur cha chualas riamh.
Aeolus athair an t-seòid,
Mac dha Glaucus bu chòrr mèinn,					290
Bellerophon àrd ’s gach ùidh
Ainm a’ cheathraimh glùin o’n fhrèimh.
Bhuilich na dée air an t-sonn,
Caomh is maise, ’s gaisge ghrinn;
Ghabh Proetus ris corruich throm,					295
’S a léir-sgrios ’ga dheilbh ’na chuim.
Thug Ióbh neart do Phroetus àigh,
Bha Argos gu léir fo ’chìs,
’S le gannlus a chinn o’n eud
Dh’fhuadaich e ’n treun as a thìr.					300
Oir loisg a bhànrainn le miann
(Anteia bu sgiamhach gruaidh)
Dh’iarr i cion faluich an t-suinn;
Ach aon luim cha choisneadh buaidh.
Chleachd Bellerophon sìor-chiall					305
Subhailc nach fiaradh gu spìd:
Rinn ise ’n sin casaid bhreug
’S bhrosnuich i gu beud an rìgh:—
Tha ’m bàs, a Phroetuis! ’gad ruag,
Mur dèan thu gu luath orm fòir;					310
Marbh Bellerophon nan lùb
A thairg mo chliù ’chur fo neòil.
Labhair i; ’s ’nuair chual an rìgh
Bhrùchd corruich mu ’chridhe ’na maoim,
Ach chum reachd nan aoidhe ’làmh,					315
’S cha’n imreadh e bàs le foill.
Chuir e ’n t-òg gu Licia ’nunn,
Litir nan saobh-dhiomb fo ’ghlais,

[TD 174]

I làn do gach dìteadh trom
’Chum ’s gum millte ’n sonn gu grad.				320
Gu athair-céile a thaoibh
’S ann a sgrìobh e ’n luim nach b’ fhiach:
Air theachdaireach dh’fhalbh an treun,
’S àrd-dhùileach nan speur ’ga dhìon.
’Nuair ràinig e Licia thall						325
Air taobh Xanthus nan deann bras,
Ghabh flath an fhuinn ris le bàidh
’S chath iad cuilm ’san àrois phailt.
Naoi là dhoibh aig fleadh an rìgh,
Dh’ìobair iad naoi daimh gun ghaoid:				330
’Nuair dh’éirich ’s a fiamh mar ròs,
Deicheamh òg-mhaduinn nam braon,
Dh’fhiosruich an rìgh ciod an sgeul
O Phroetus a chliamhainn gràidh.
Nochd esan an litir dhùint’,						335
’S dh’fhosgladh tasgaidh nan rùn bàis.
Dh’iarr e ’n tùs air an òg threun
Chimaera nan teum a chosg,
Glaistig neo-shaogalt a’ bhéisd,
Nach cìosnaicheadh creuchd no lot.					340
Eàrr nathrach, gobhar ’sa’ chom,
Bu leòmhann uaimhreach a ceann,
Lasraichean ifrinn gu dian,
A’ brùchdadh o ’giall le srann.
’N earbs’ a sainis nan dia buan					345
Chuir e ’m fuath sgreataidh gu dìth.
’N sin ri Soilmich a b’ àrd luaidh,
Chog e, ’s thuit na sluaigh ’san strìth.
Gidheadh, ma dh’éirich leis buaidh,
Gleachd cho chruaidh cha d’fhiosraich riamh;			350
Mharbh e ’nan déidh an t-arm fionn
Bannal euchdach nan crom-sgiath.
Air chionn ath-philleadh an t-suinn,
Dheilbh an rìgh an fhoill as ùr;
Thagh e làn-ghaisgich le croinn,					355
Los a thorchradh ’sa’ choill dhlùth.
Air teachd Bhellerophoin àigh,
Dhòirt na h-uile, gu bàs an t-seòid;
Dachaidh cha’n fhac iad ’na dhéidh,

[TD 175]

Oir dh’ìoc iad fo’n treun an deò.					360
Thuig e ’n sin gum bu shliochd dé
An làmh ’gan do ghéill gach saoi;
Thàlaidh e ris le rùn cléibh,
’S thug dha ’ionghainn féin mar mhnaoi.
Leith-sheilbh na rìoghachd gu léir					365
Fhuair e sud le ’chéile gaoil,
Còmhnard gu fìon ’s gu geal-bhàrr
Thall o chàch air lìonaich chaoin.
An caidreamh ri ’cheud-mhnaoi ùir
Ghin Bellerophon triùir òg,						370
Hippoloch, ’s Isander grinn
’S Laodamia bu mhìn neòil.
Ghabh Ióbh do’n rìbhinn so tlachd
’S dhùin e ’ghlac mu ’cneas an gràdh:
Bu toradh brìodail an dé						375
Deagh-Sharpedon nan euchd àigh.
Thuit Bellerophon ’na dhéidh
Le folachd nan speur gu pràmh,
Dhìbir e còmhdhail gach sluaigh,
’S shiubhail e ’n raon fuaraidh fàs,					380
Feadh Aleia nan coill cian
’Na aonaran tiamhaidh trom,
’Inntinn fo lionn dubh a’ snàmh
’S an cridhe ’ga chnàmh ’na chom.
Chosgradh Isander a mhac						385
Fo loinn sgriosaich Mhars nan creuchd
’S e ’g imirt gaisg’ air a’ bhlàr
Ri feachd Shoilmeach nan àrd-ghleus.
B’ eug da nighin ùir gun ghìomh
Corruich Phoebe nan srian òir:					390
Le ’mhac Hippoloch mi féin;
’S éibhinn mi ’g aithris an sgeòil!
Chuir esan mi ’nall do’n Tròidh,
’S thug comhairlean còrr le bàidh
Gun strìochdadh do neach an cliù					395
’S an deagh-iùil ’bhi ’stiùradh chàich;
Gun nàire ’chaoidh’ ’thoirt do m’ thréibh
’S nach d’fhàs riamh cho treun do’n dream.
Sin mar dh’innsinn le beachd fìor
Eachdruidh air mo fhriamh gun mheang.				400

[TD 176]

Le Mac Thìd bu bhinn an dàn;
Stad e, ’s shàth a shleagh ’san raon;
’S a’ freagairt do thriath nan slògh
Dhearbh ’na chòmhradh blàths a ghaoil:—

Fàilt ort, a charaid mo rùin!						405
Aoidhe ’n fhir o ’n lium mo bhith:
Biodhmaide ri chéile blàth
O ’s dual duinn a’ bhàidh nach brisd.
B’ aoidhe Bellerophon caoin
An dùn Oeneuis laoch nam fear,					410
Fichead là gun ghruaim ’sa’ chùirt
Chath iad a’ chuilm mhùirneach mhear.
Le h-iomlaid naisg iad an gràdh
Seudan àluinn bu daor luach
Bhuilich Oeneus mìn-chrios arm					415
Cho dearg ris a’ chorcar nuadh.
Bhuilich do sheanair cuach òir
Fathast tha ’m ball còrr am’ theach:
A thaobh mo deagh-athar féin
Chaidh cruth an tréin as mo bheachd.					420
Dh’ fhàg e mi ’m phàisd air a’ chìch
’Nuair sheòl e o ’n tìr le ’shluagh
’S a thuit iad romh ’n am ’sa’ bhlàr
Aig dùn Thebè nan àrd stuagh.
’Bhrìgh sin, air do theachd ’san Ghréig				425
Gheibh thu ’n Argos féisd a ghaoil:
<’S air teachd dhomh gu> Licia nunn
<Ad> chùirt bidh mo dhùil ri faoilt.
Sgriosam-sa feachd Thròidh nan cliar
’Fhad ’s ’a chòngnas dia le m’ chruaidh;				430
Lean thus’ air a’ Ghréig gu garg
’S na thàras tu marbh is ruaig.
Ach sinne le dùrrachd bàis
A chéile gu bràth cha bhuail:
’S nochdaidh ar malairt do chàch					435
Gur dùchas duinn càirdeas buan.

’Nuair chrìochnaich còmhradh nan treun
Leum iad farr nan steud air leirg;
Ghabh iad glac an glaic am fàilt
’S naisg iad sìth le bàidh gun cheilg.					440
Rinn Ióbh Glaucus faoilidh fial

[TD 177]

’S e ’g ìoc tiodhlac nan arm òir,
An riochd prais a chosd a naoi
Thug e fiach dhà chaogad bò.

’Nis bha Hector nan glonn mór					445
(Làmh as an d’earb Tròidh mar dhìon)
Faisg air a’ chraoibh fhaibhil àird;
’S ràinig e còmhl’ àigh nan Sgiath.
Timchioll, eadar shean is òg,
Dhòirt am bannal ’nan crò cruinn;					450
Bràithrean, mic, is combaich chléibh,
Cùis mu’n d’iarr iad sgeul an t-suinn.
Dh’òrduich e uile do’n reang
Triall gu teampull nan dia buan;
Oir chroch fos an cionn o’n speur					455
Trom-eallach nan éiginn cruaidh.

Do thùr Phriam cheum an t-àgh,
Lùchuirt àrd nan talla fial,
Caogad tigh-leap ann fo sgàil
Do chloich shnaight’ a b’ àluinn sgiamh.				460
Chaidil ionnta sud ’nan sreud
Na mic éibhinn fo’n stuaigh chaoin,
Gach aon ’na theach féin air dòigh
Le ’mhnaoi-phòsd an caidreamh gaoil.
Dà leabaidh dheug shìn ’nan taic					465
Roimh mheadhoin an aitribh chéin,
Càiricht’ an seòmraichean grinn
Do chlachaireachd rìomhaich réidh.
Dlùth-fhuaighte bha ’n t-sreith gu léir;
Luidh ’s gach té dhiu sud faraon					470
Ribhinnean òg nan snuadh mìn
’S cléimhnean an rìgh taobh ri taobh.

’N sin ri ’mhàthair bu shèimh glòir
Choinnich ’sa’ mhór-ròd an treun:
Laodicè ’falbh ri ’taobh,						475
A h-inghean bu chaoine sgèimh.
Ghlac i làmh a gallain ùir
’S thùr i ris am briathran tlàth!
C’um an d’fhàg thu ’m feachd, a rùin!
’S carraid chiùrraidh a’ bhuain-bhlàir?				480
Thug àl nam mollachd do d’chom
Annradh trom, is sgrios nam miann;

[TD 178]

Da thaobh sin, am beachd le d’chridhe
Ùmhlachd thoirt do rìgh nan nial?
Fosadh beag, ’s gun taom thu fìon					485
Do mhórdhachd nan dia bith-bhuan.
Òlaidh tu ’n sin deoch nan sealbh
Bheir buill sgìth gu calmachd nuadh.
Agad, a laoigh! ’s mór am feum
’S do chreubh ’ga claidreach gu truagh,				490
A’ sìor-ghleachd am buillsgein àir
’G ar dìon-ne bho ghàbhadh cruaidh!

Thuirt laoch cath-bharrach nan àgh:—
Na tairg fìon, a mhàthair ghaoil!
Ga milis fìon, ’s searbh do’n chàil					495
Na dh’fhàgadh an tàbhachd faoin.
Air m’ ùr-theachd a fuil ’s a blàr
Tha sgàth orm romh làthair dé
’S baoghalach làmh dhuaichnidh ’n àir
’Thogail gu Tì àrd nan speur.						500
Cruinnich-s’ am bannal gu léir
Gu teampull ban-dé nan sliabh,
Iomchruibh spìsreadh pailt ’na dàil
’S am brat sgàil is feàrr am miadh;
Am brat is annsa leat féin,						505
Am meudachd, an gréis an dealbh,
Sgaoil an fhalluing air dà ghlùn
Phoebe chneas-gheal ’gan ùidh sealg.
’S geallaibh dà aon-bhliadhnach dheug
Nach d’imir riamh feum fo chuing					510
’Chionn gun deàrn i bàidh is truas
Ri ’r stuaigh, ri ’r mnathan ’s ri ’r cloinn,
’S bho dhaingnichean siant’ a gràidh
Gun grad-phill i dàn an éig,
Dìomad millteach nan ruag àir,					515
Romh ’n sgapar am blàr gu léir!
Gluais thusa gu h-àrois mhór
Na ban-dé ’g an spòrs an sliabh;
’S théid mise ’nunn air mo cheum
Gu Paris nam beud ’s nan gìomh,					520
Dh’fheuch an drùidh gath air a chom,
No ’m mosglar an sonn gu treòir;
Uainne thogt’ an dosgainn throm

[TD 179]

Na’n sluigeadh am fonn e beò.
B’ i sin dosgainn bhochd a’ chràidh,					525
A dh’altruim àrd-rìgh nan speur
Do Phriam an aignidh mhóir
Da chaomh-chloinn, ’s da shlògh gu léir.
’Dhe! nach facas liums’ e ’triall
Gu tigh ìochdrach nan ciar-sgàil!					530
Dh’fhògairte ’n sin mo dhubh-lionn,
’S ’n a dhéidh cha bhiadh cuimhn’ air pràmh.

Thug is’ a’ chaismeachd ’na teach,
Ghéill an luchd freasdail le suim;
Ghairm iad feadh gach sràid ’s a’ mhùr				535
’S ghrad-bha bannal an dùin cruinn.
Ghluais ise gu taobh romh’n chùirt,
Do thasgaidh chùbhraidh nan seud
’S am b’ ioma brat daite mìn,
’S iad ball-bhreac le mìle gréis,					540
Gnìomh nam ban o Shidon shoir
A thug Paris òg thair lear,
’Nuair phill e bho thoisg a ghuin,
Le mnaoi uasail nan snuadh glan.
Thoigh i ’m brat a b’ fheàrr am prìs					545
Tiadhlac riomhach do’n bhan-dé;
Dhealraich thall an t-ionmhas còrr,
Mar reull òir air ghorm nan speur.
Ghlac i ’n fhalluing, ’s dh’imich siar,
Baintighearnan nan cliar ’na déidh;					550
Chìt’ iad ’nan aon reang a’ falbh,
Mórdhach, balbh, ’s bu mhall an ceum.
Sheasamh shuas air an stuaigh bhàin
Teach Minerva nam blàr cruaidh;
Dh’fhosgladh a chòmhla le làimh					555
Òg-Theano ’b àillidh gruaidh.
Bean Antenoir nan steud lom;
Cissa ’m fonn ’s an d’fhuair i breith,
Drèachd na ban-sagairt mar chòir
Thoill i thair an t-slògh fo leith.					560

Thog iad aon tuireamh le fuaim
’S an làmhan a suas gu nèamh;
Earradh beairteach nan dealbh dlùth
Ghabh Theano ’b ùire sgèimh.

[TD 180]

Sgaoil i ’n tiodhlac air dà glùn					565
Ban-dia ghaisgeil a’ chùil òir;
’S dh’asluich i le h-ùrnuigh ghéir
Càirdeas inghinn euchdaich Iòbh:—

Thus’ a tha ’d chùl-taic ’gar stuaigh,
A bhan-dia bhuadhach nam blàr!					570
Dìomad millteach pill ’na dheann,
Brisd a lann, ’s dèan lag a làmh!
Tilg e marbh an smùr an lòin
Thall ud faisg do’n chòmhluidh chruim,
’S ìobrar dhut dà chalpach dhéug					575
Nach d’imir riamh feum fo chuing,
Ìobrar, mu dhiongas tu fòir
Oirne tha ’n diugh ’sa’ chàs chruaidh!
Mar dhìdinn ’gar daingnich ghràidh
’Gar mnathan, ’s ’gar pàisdean truagh.—				580
Sin mar thairg bannal an dùin
Le téis bhròn an ùrnuigh dhian;
Ach cha’n fheachadh caoidh no deòir
Inghean mhórdhach rìgh nan nial.

Dh’imich Hector le ceum àigh					585
Gu teach àluinn Pharis òig
Teach a dheilbh e le ’làimh féin
Mar ri sreud nan clachair còrr.
Mór am miadh ’sa’ chèird thair chàch
Thog iad an tigh àrd ’sa’ chùirt,					590
Faisg air aitreabh an t-seann-rìgh,
Shuas air malaidh-cinn a’ mhùir.
Ràinig Hector (annsachd Ióbh!)
’S bhuail e ’steach do’n chòmhnuidh ghrinn;
B’ aon làmh-choille dheug air fad					595
An t-sleagh a bha ’n glaic an t-suinn.
Dhealraich air gach ceum, mar ghluais,
Driothlunn soillse bho’n chruaidh luim,
Ailbheagan do’n òr gun mheang
A dh’fhuaigh ris a’ chrann an ruinn.					600
Fhuair e ’s t-seòmar Paris mìn
A’ cur lì air airm gun euchd,
A’ ghòrsaid, ’s an t-iubhar fiar
’S targaid bhreac bu chiatach sgèimh.
Shuidh Helen Ghreugach nan snuadh,				605

[TD 181]

’S a h-òighean mu’n cuairt ri feum,
Is’ a’ stiùradh an luath-làmh
An sgoil àluinn nan nuadh-ghréis.

Thug Hector smachd air gu borb,
Corruich ’na chliabh, colg ’na shùil:—				610
C’um t’fholachd ri d’mhuinntir féin?
’Fhir dhona gun chéill gun chliù!
Cha’n aimsir feirg’ i gu beachd,
Léir-sgrios a’ slaid as do shluaigh:
Biùbhaidh caothaich air ghoil àir,					615
’Chum ’s gun dèan e càrn d’ar stuaigh,
’S tus’ a chiontaich nam mi-shealbh,
Aobhar coitchinn ar searbh chràidh!
’S tus’ a thug timchioll ar dùin
Creach is gaoir is ciùrradh bàis.					620
Dhìoladh tu féin beum gun ag,
Na’m faiceadh tu neach ad dhàil
Gu miapaidh ’toirt ceum air ais,
’S feum air uile-neart a làmh!
Éirich! éirich! mosgail conn;						625
Fògair a d’chom leisg mu ghleus,
Mu’n grad-chuir faloisg a’ bhrà
Do dhaingneach ’na smàl ’san speur!

’S ceart, ga geur, a bhràthair ghaoil!
(’S e thuirt Paris bu mhaoth cruth)					630
Labhram-s’ a nise, ’s cha bhreug;
Ach caisg t’fhearg, is éisd rì m’ ghuth.
Cha’n fholachd ri m’ mhuinntir féin
A chum mi gun ghleus am thàmh;
Ach masla, ’s campar, is bròn						635
Mar neasgaid am leòn ’s am chnàmh.
Éiream a nise le cruas;
’S leòir na fhuair dorran gun fhiach:
Oir dhùisg Helen le cainnt thlàth
M’ uile-chàileachd gu h-àrd ghnìomh.				640
Greis ma seach thig creach is euchd;
’S gheibh sinn’ air còir fhéin do’n bhuaidh:
Ach feith car tamuill, ’fhir ghràidh!
’S bidh Paris gun dàil ’na chruaidh.
Air neo, falbh, ’s bidh mis’ ad dhéidh,				645
’S le dlùth-cheum thig faisg ri d’ thaobh.—

[TD 182]

Freagairt cha d’thug Hector àigh;
’N sin thuirt Helen nan ràdh caoin:—

A bhràthair peathar gun phrìs!
Piuthar mhillteach nam mi-bhuaidh,					650
Thair gach neach a shuibhail feur
A chaill spéis, ’s a tharmaich fuath.
Mu’m faca mi fonn no grian
Rìgh nach do thilg sian nan cruach
Mo chorp air a’ chairgnich luim					655
No m’ adhlac fo thuinn a’ chuain!
B’ fheàrr bhi tràth ’sa’ ghrinneal ghorm,
Mu’n d’fhadaidh mi stoirm nan deur,
Lasair bhuan-chaithteach a’ bhlàir
A’ dìol creich’ is cràidh is éig.					660
Ach, o dheilbh na flaithean àrd
Mar roinn domhs’ an t-àmhghar cruaidh,
’S bochd nach laoch a bhuair mo chiall,
’G am biodh fiamh romh spìd an t-sluaigh.
Chuir m’fhiùran mìn-sa fo ’bhonn					665
Nàire ’s oigheam, conn is stéidh;
’S ’na lorg, mur meallta mo dhùil
’S goirt a dhiùghlas e ’dhroch-bheus.
Thig-s’, a bhràthair-céile chaoimh;
Suidh an taic mo thaoibh ri seal:					670
’S cinnteach leam gur sgìth do chom,
’S gu bheil t’inntinn trom fo cheal
Air tàilleabh ciont’ an fhir fhaoin,
’S na mnà coirbt’ a shnaidh o’n cheum
A shònruich na dée bhith-bhuan					675
Mar chùis dhuan do’n linn ’nar déidh.—
Thuirt laoch cath-bharrach nan strìth:
Na spàrr orm, a rìbhinn chaoin!
Tha m’ anam air ghoil gu h-euchd,
’S éiginn air mo chàirdean gaoil;					680
Mosgail-sa Paris bho ’phràmh,
’S dùisgeadh nàir e féin gu cruas;
Grad-bhiodh e ’g imeachd am dhàil,
’S biodh agam, mu’m fàg mi ’n stuaigh.
Dh’fhios na làrach théid mi ’nunn					685
Gu m’ mhuinntir, ’s gu rùn mo chridhe
Ise thataidh mo cheud ghaol

[TD 183]

’S a cìocharan maoth gun chlì.
Dh’fhaoidte gun d’òrduich na dée
Gun coisg a’ Ghréig mi le ’n cruaidh,					690
’S nach coinnich an còmhradh tlàth,
Mise ’s m’ annsachd gu là luan!

Dh’fhalbh e ’n sin fo aithmheul trom,
’S dh’iarr e ’n tigh mór o gach ceann,
Ach ge d’iarr, cha’n fhacas ann					695
An té fhuair ’anam an geall.
Oir ghluais i gu h-àird’ an dùin,
Aon bhean fhreasdail dlùth ’ga còir,
’S a micein òg àluinn ùr,
Suim a mùirn, is dùil a slòigh.					700
Sheas i air balla nan rìgh,
’G ogluchadh romh strìth nan sonn,
Gun taiteadh ’fhaicinn ’ga rùn;
’S fuil a dùthcha dearg romh ’n fhonn.

’Bhrìgh nach d’fhuair e miann a chléibh				705
A b’ fheàrr beus, ’s a b’ àillidh snuadh,
Dh’fhiosraich e ’n do stiùir i ’ceum
Gu teach Pallas nan beum cruaidh
An comunn bannal a’ bhròin,
’Ghrìosad tròcair na ban-dé,						710
No do’n chùirt ’ga còmhradh saor
Ri ’peathraichean gaoil gun bheud?

Do’n chùirt cha d’imich do ghràdh,
(Thuirt na h òighean gu blàth, mìn;)
No chum ban-dé nam beum cruaidh					715
Iompachadh o ghruaim gu sìth.
Ràinig i mullach nan stuagh
Dh’fhaicinn iomlaid thruagh nan àr;
Air lè gun robh Tròidh fo ruaig
’S i buairte mu chor a gràidh;						720
Chìt’ a h-iomchrith, ’s a ceum luath
Fiamh ’sa’ ghruaidh, ’s an t-sùil am bròn;
A bean fhreasdail faisg ri ’cùl,
’S a h-aon-leanaban, dùil a slòigh.

Chual’ e, ’s ghreas air ais romh ’n t-sràid				725
Seach sreithean thigh àrd nan cliar;
’S thuit gun d’fhuair e ’ghaol am bròn
Làimh ri còmhluidh mhóir nan Sgiath.

[TD 184]

Chunnaig bean mhaiseach nam beus,
’S le plosg éibhnis leum ’na dhàil,					730
Andromache chaoin gun lochd
A fhuair dìleab ’san toic làin;
Nighean Oetioin bu chian cliù,
Sluagh Chilicia lub do’n triath,
Thebe cathair an laoich àigh						735
’S Hippoplacus nan sgàil ciar.
Air cìch na h-òighe ri ’taobh
Bha ’n geal-mhicein aobhach, ùr,
A ghnùis fhiamh-ghàireach mar reul
A dh’éireadh ’sa’ chéitein chiùin.					740
Scamandrius o shruth nan sealbh
Rinn Hector a ghairm do’n òg,
Astyanax ’ainm o chàch
’Thaobh an t-suinn bu sgàth do Thròidh.
Snodhadh sòlais rinn an laoch						745
’S thaisich faoilt an t-aigneadh mór;
Sheall gu tiamhaidh ’n rìgh-bhean àigh;
Ghlac i ’làmh, ’s thuirt briathran bròin.
Le h-osnaich o ghrunnd a cléibh,
Chìt’ a bràighe ’g éiridh dlùth						750
Airsteul ’sna maildhean a’ snàmh
’S na deòir làn air chrith ’san t-sùil.

’S olc, a rùin! gun t’fhaicill geur:
Bheir àrd-mhisneach t’eug romh ’n am!
Gabh truas do t-aon-mhnaoi, a ghaoil!				755
’S do d’mhaotharan caointeach fann!
’S dìlleachdan esan gun taic,
’S banntrach mis’ an astail fhuair,
’S dall-oidhche bhròin i bhon là
Théid thus’ a laoich àigh ’san uaigh.					760
Còmhrag aon-fhir ’fhad ’s bu bheus
Cha diongadh a’ Ghréig ort buaidh:
’Nis thig am mór-fheachd a bheum
’S torchrar mo deagh-threun le ’n cruaidh!
Nam faic mi sealladh a chràidh					765
Leagar mo chreubh tràth fo ’n fhòid,
’S crìonadh as o thùs gu déis
Aimsir gheàrr mo ré am bròn.
Gun athair gun mhàthair chaoin

[TD 185]

A lughdaicheadh fàth mo dheur:					770
Bhrisd an t-Aicheall ar stuagh àrd
’S chuir tein’ i ’na smàl ’sa’ speur.
Thuit m’athair le sonn nan ruag
Ach ghabh e féin truas do’n mharbh;
Oir loisg e ’n corp air a’ bhlàr						775
’S éideadh àluinn nan sàr-dhealbh.
Dh’adhlaic e ’n luath ’san fheart mhór;
’S chàirich teaghlach Ióbh nan nial
Rìbhinnean sìth nam beann àrd
Dosraich gheug mu’n fhàl, ’ga dhìon.				780
Mo mhàthair a ghléidh fo smachd
Hippoplac nan glac ’s nan craobh
Sguab e leis ’san luing luath
Gu raon Thròidh thair chuan le ’mhaoin.
Dh’fhuasgladh a’ bhan-rìgh fo dheòidh,				785
Air cheannach òir dh’fhalbh i saor;
Chnàmh mulad i ’na cùirt féin
’S gaithean Phoebe nan ruinn caol.
Ach ’s athair thus’ air mo sgàth
’S màthair thu, ’s is bràthair caoin,					790
Ath-chosgar iad sud gu léir,
An uair is eug dhuts’ a ghaoil!
Cùram fir is athar thlàth:
Gabh do d’mhnaoi ’s do d’phàisdein bròin.
O! na fàg esan gun stuaigh						795
’S mis’ am bhanntraich thruaigh gun treòir.
Seall tu ’m biùbhaidh garg a’ strìth
Mu’n chraoibh fhìgis faisg do’n Tròidh,
Fan-s’ aig an tùr ud ri gleus
’S cum ’nan draip a’ Ghréig ’s a slògh!				800
So ionad ’s am breòite ’n stuagh;
Trì uairean le h-ionnsuidh ghairbh
Mhosgail Ajax, ’s an dà rìgh,
’S Idomen nach mìn am feirg,
Dìomad uaibhreach nan garg-bheairt,					805
’S fìor-ghaisgich nam feachd fo’n iùil
Mhaom trí uairean le’n làn-neart
’S shaoil iad gun grad-ghlacte ’n dùn;
Co dhiu ’s gaisg’ a ghluais an gnìomh
No sainis nan dia bith-bhuan:						810

[TD 186]

Ach gleachdadh càch far am miann;
Bi-sa ’n so ’s thoir dian do t’shluagh.

Thuirt Hector bu mhórdhach gnùis:—
’S liumsa ’chùram sin gu léir;
Iomlaid ’gan éirich o’n chùis						815
Chì mise ’s bheir iùil ’ga rèir.
Ciod a labhradh gaisgich Thròidh
’S òighean nan sròl sguabach slim
Na’m faicte meath air mo threòir
Stad feachd orm mar dheòruidh tìm?					820
Tha m’ aigneadh air ghoil gu gleus
’S nòs lium euchd air bheul mo shluaigh;
B’ àrd m’athair an cliù nan arm,
’S cha mhill mis’ an t-ainm ri m’luaths.
Ach thig oirn an dàn gun bhreug,					825
(’S goirt mo chridhe ’s mo bheul ’ga luadh!)
Aomaidh Tròidh mhórdhach gu làr,
’S crìon-sheargaidh a h-àgh ’s a h-uaill.
Ga geur an taisbein so ’m leòn,
Neart mo shlòigh ’gan sgrios le h-àr,					830
Bàs mo mhàthar, m’ ’athair gaoil
’S a chiabh aosd am fuil a’ snàmh,
Mo bhràithrean sìnt’ air an tràigh
A’ plosgail fo spàirn an éig,
’S géire na sud uile m’ chràdh					835
Thus,’ a ghràidh! ’s gach pràmh tha ’d dhéidh.
T’fhaicinn gu bochd, tùrsach, fann
Air bhall-chrith fo ’n t-slabhraidh chruaidh
’Gad bhuin leo mar thràill do’n Ghréig
A dhealbh sgeul air éideadh nuadh.					840
Fo smachd nam buadhach gun bhàidh,
’S tu ’g iomchar làn-chuinneag trom:
Their iadsan, ’s tusa ’gad chnàmh,
Feuch bean Hectoir àigh nan glonn!
Brisdidh do chridhe ’na bhruan					845
’S beòil gun chaomh a luaidh air m’ ainm,
Nàire ’dusgadh mhìle bròn
Do smaoin air a’ ghlòir a dh’fhalbh.
O gun robh mise ’san uaigh
’Sa’ chodal bhith-bhuan nach dùisg					850
Am chreadhaidh fhuair, seach mu’n cluinn

[TD 187]

Osnaich ghoirt, no caoidh mo rùin!

Thuirt flath nan arm faobhar-nochd,
’S thairg sòlas a dhà ghlaic
Iadhadh mu gheal-chneas a mhic:					855
Shnaidh an leanaban le h-àrd-sgairt
’S dhlùthaich ri h-uchd-earradh sròil
Na mnà-altrum bu chòrr snuadh
Air chrith romh ghnùis ’athar àigh
’S romh ’n loinntreadh a dheàrs o ’chruaidh,				860
’S romh ’n tiugh-bhàrr bhabagach ghlas
’Ga chrathadh mu bheairt nan dos:
Ghàir a’ chàraid gu fìor-ait
Mu’n ni bu cheann-fàth do’n chleas.
’N sin thug laoch-mhìlidh nan glonn					865
An t-ùr-éideadh farr a chinn
’S leag gu socrach am ball trom
A’ boillsgeadh thair làr an fhuinn.
Risd, ’n uair phòg e ’mhicein gràidh
’S a thog ’na dhà làimh le cuairt,					870
Dh’asluich e mór-rìgh nan nial,
’S uil-aitim nan dia bith-bhuan:—

Thus’ a shoillsich tolg nan speur
’S a mhaithibh nach eug gu bràth
Saoraidh mo mhac o gach beud					875
’S treòruichibh a cheum gu h-àgh.
Coisneadh e mo chliù-s’ air chòir
A’ dìdinn a shlòigh ’s a rìgh
’S aithngheadh a bhiùbhaidh ’s gach beum
Hector euchdach nan ath-linn!					880
Air pilleadh o strìth nam buadh
A’ giùlan faoibh ruaidh an àir
Éigheadh Tròidhich le h-aon-ghaoir
Thug an laoch-s’ air ’athair bàrr!
Cridh’ a mhàthar, thair gach tè,					885
Le h-éibhneas a’ leum ’na cliabh
’S alladh cian-sgaoilteach gach beòil
A’ sìor-aithris sgeòil a ghnìomh.

An sin, le dùr-bheachd a ghaoil
Dh’aisig e ’m beag maoth ’ga rùn;					890
Chuir is’ a bheul ri ’geal-chìch
Air uchd spìsridh nan seud ùr.

[TD 188]

Bhreug i ’n sin e gu clos-thàmh
’S sheall le gáir air a ghlan-ghnùis:
Ach chlaon fiamh a gean gu neòil,					895
’S thuit na deòir bho ’meall-shùil chiùin.

Mhaothaich ’na chom cridh’ an tréin;
Ghlac e leug nam beus air làimh;
Shiab e ’n lionn driùchdach o ’gruaidh,
’S leag e ’smuairein le cainnt thlàth:—				900

’Ulaidh m’ anmunn, thair gach mnaoi
C’um na chaochail bròn do shnuadh?
Arm biùbhaidh cha diong mo bhàs
Romh ’n cheart là ’san dàn domh ’n uaigh.
Cha d’fhuair bith, gun ’fhàgail féin;					905
Neach fo ’n ghréin cha snaidh an t-am,
Teicheadh no strìth cha dearbh feum,
’S dual do’n eug an treun ’s am fann.
Pill-sa, ’nis a ghaoil! gu d’ ghnìomh,
Stiùir le h-iùil an snìomh ’sa’ bheairt;				910
Dhomhsa ’s còir ’bhi ’triall gu m’chliù;
’S àite mìlidh tùs nan gleachd.
Labhair e, ’s ghrad-chuir mu ’cheann
Éideadh dosach nam bab fionn:
Phill ise gu deurach, trom,						915
Bho chòmhradh mil-bhlasd’ an t-suinn.
Sùil thair ghualainn, air gach ceum,
’Fhad ’s bu léir dhi ’n gaisgeach mór:
’S air teachd dhith gu ’lùchuirt féin
Leig i ’n t-srian leis a’ gheur-bhròn.					920
Chual’ am bannal reachd a cléibh
Thog iad gu léir an éigh thruagh,
A’ tùrsa mu ’n bheò cho ghoirt,
’S ge d’adhlaict’ a chorp ’san uaigh.

’Na dhéidh cha d’rinn Paris dàil					925
An tùr greadhnach nan àrd-chliar:
Dhùin e suas mu ’chom air dòigh
Na h-airm phrais bu bhòidhche sgiamh.
’N sin dh’imich romh ’n t-sràid ’na luaths
Mar steud seang-mhear uaibhreach òg				930
A bhrisd an t-srian le spadh cruaidh,
A’ duibh-leumraich mu’n chluain fheòir;
No ’ruith ’san t-sitrich air snàmh

[TD 189]

Romh ’n t-sruth shèamh is àillidh tonn,
Gothadh ’na cheann àrd, ’s a mhuing					935
Aig iomchrith mu ’ghuaillean lom:
Saighdidh e ’n sin as ’na dheann,
Làn do mhórchuis a shnuadh grinn,
An gaoth na muinntreach bu mhiann
Greigh nan làir air lìonaich cruinn:					940
B’ amhluidh luaths is dealbh an t-seòid
’Teachd bho lùchuirt mhóir nan treun
’Na mheall soillse ’s na h-airm bhlàir
Ceart mar lòchrann àigh nan speur!
Dhruid e mu dheireadh gu dlùth					945
Ri ’bhràthair bu lùthmhor ceum
’S e ’siubhal ’na sgrìb romh ’n raon,
Air ùr-fhalbh o mhnaoi nam beus.

’N sin thuirt Paris bu ghlan lì:—
’S eagal lium, a mhìlidh mhóir!					950
Gun bhachd mi do thriall le m’ dhàil
’S nach d’thàineas cho tràth ’s bu chòir.

Fhreagair Hector nam beum dlùth:—
Cha chùram idir do d’ghleus;
Neach d’ an eòl, cha thilg ort tàir;					955
’S luath do làmh, ’s is àghmhor t’euchd:
Ach ge cruaidh, cha bhuan ’sa’ ghnìomh;
’S goirte sin na sgian am chom,
’Bhi ’g éisteachd an t-sluaigh ’ga chinn,
’Gad shìor-chur fo bhinn gu trom.					960
Iadsan ’gan slaid air do sgàth,
’S tus’ ad thàmh gu suaimhneach saor;
Gun luaidh ach air brìodal mnà,
Ni rinn traill do t’aigneadh faoin.
Ach thig, ’s ath-leasuich do chliù;					965
’S théid rian air gach cùis ’ga réir
Mu dheàrsas Ióbh oirn le bàidh
’Sa’ chùirt mhór tha ’n àird nan speur;
’S gun crùnar gu pailt le stràichd
Deoch do’n t-saorsainn ’san làn-chuaich,				970
’S ar biùbhaidh fo mhìle creuchd
Air teicheadh do’n Ghréig gun bhuaidh.

[TD 190]

DUAN VII.

Còmhrag Hectoir agus Aiax

Labhair Hector nan cruaidh-euchd,
’S thriall romh ’n gheata le ceum àigh;
Paris ’na thaic; ’s an dà shonn
Air dhearg-chonbhadh gu glonn àir.

Amhuil luchd annraidh a’ chuain					5
A’ cian-ghluasad nan ràmh trom,
Sgàinteach ’sna cnàimhibh le strìth,
A’ masgnadh dìle nan tonn;
’Nuair thogas Ióbh anns a’ speur
Am fafan brisg eutrom ùr,						10
Dearbhaidh iad faochadh ’s gach càil,
’S an àrdraich a’ falbh le sùrd:
B’ amhluidh faochadh aig sluagh Thròidh,
’Nuair thàinig na seòid ’nan ceann.
Ghrad-chaidh an dà thriath air ghleus					15
’S dh’fheuch ri Greugaich neart nan lann.

Mharbh Paris Menestheus òg
Mac Arithous nan gleò borb,
’G am b’arm lorg iaruinn nam faob
’S a sheilbh Arne raointeach ghorm.					20
Philomed nam mìog-shùl tlàth
Ainm màthar an àrmuinn ghrinn.
Ghrad-thug Hector an t-ath-bhàs
Le sleagh ghéir bu chràiteach ruinn;
Fhuair Eeion a’ ghlochd shearbh					25
Mu’n amhaich fo’n cheann-bheirt chruaidh,
Thuit e ’sa’ phlosgail gu làr
’S shìn e ’bhuill ’san àraich ruaidh.

Glaucus mac Hippoloich fhéil
Iùl nan Lycach bu treun làmh;					30
Chosg e sud Iphinous bras
An deannal garbh cas a’ bhlàir.

[TD 191]

Shnàmh romh ’ghualainn calg nan creuchd,
’S e ’suidh’ air na steudan luath;
Thuit e nìos ’na chairbh gun chàil					35
’S a bhuill sgaoilt air an tràigh fhuair.

Chunnaig Pallas bu gheur sùil
Na Greugaich gu dlùth ’gan call:
’S farr Olimpuis nan geal-chruach
Shaighd i nuas do’n bhlàr ’na deann.					40
Bheachdaich Apollo bho’n tùr,
Tròidh a dhìdinn, rùn a chléibh;
Thurluing e, ’s fo’n fhaibhill ghuirm
Dhruid ri bannrigh bhuirb nan creuchd:—

Soillsich, ’inghean Ióbh! a’ chùis					45
Mu’n ghrad-fhag thu cùirt nan speur.
An roighneach le t’inntinn mhóir
Ath-bhuaidh ’thoirt mar chòir do’n Ghréig?
’S goirt na Tròidhich fo t’an-iochd
Fad a’ bhlàir ’gan sgrios gu dian.					50
Ach cum corruich greis fo shréin,
’S cha cheisd nach d’thig feum o’n ghnìomh.
Caisgear an duigh strìth a’ bhlàir;
Ath-dhùisgear am màireach gleus,
’S na lasaicheadh teas an àir,						55
Seal mu’n crìochnaich dàn nam beud.
Cheangail sibhse, ’bhithean àigh!
Bann-feirge, gu bàs mo shluaigh:
Aomaidh Tròidh ’na lorg, gu làr,
Aitreabh naomh nan làmh bith-bhuan!				60

Thuirt Pallas nam meall-shùil tlàth:—
Dèantar a réir ràdh do bheòil:
’S deilbh an rùin-s’ ann am chuim féin
Fàth mo thriall o’n speur gu Tròidh.
Ach ciod an luim as feàrr stàth					65
A ghrad-chasgaidh nan gàir garg?
Labhair i, ’s ’fhregair mac Ióbh
Phoebus mórdhach rìgh nan calg:—
Mosgail àrd-aigneadh an t-suinn
Hector steudach nan druim-ruag;					70
Gluaiseadh e, ’s tairgeadh do’n Ghréig
Còmhrag deise nan teum cruaidh
’Chum gun las a’ Ghréig le fraoch

[TD 192]

A dhearbhas a laoich gu léir
’S gun tagh iad a measg a slògh					75
Seise còmhraig do’n mhór-threun.

Labhair e; ’s do ghuth an dé
Ghéill Minerbha nan rosg mìn:
Bha Helenus glic aig làimh
Mac a tharmaich gràdh an rìgh.					80
Chual e rùn-folaich nan dia;
Thaisg e suas ’na chliabh le beachd:
Gu taobh Hectoir cheum e dlùth,
’S mhosgail e fear-iùil an fheachd:—

A mhic Phriam nan àrd-ghlonn					85
A fhuair cridh’ ad chom mar Ióbh!
An dearbh do bhràthair uat feairt,
No ’n géill thu do reachd a bheòil?
Grad-chuir casg air an dà shlògh
Tairg cothrom còmhlain do’n Ghréig					90
Iarr rogha nan gaisgeach àigh
Gu t’fheuchainn an spàirn nan creuchd.
Ach tuig nach e ’n diugh an là
’S na shònnraich an dàn duit eug;
Chualas féin an ni ’ga luadh						95
Le guithean bith-bhuan nan speur.

Ghabh Hector éibhneas mu’n ràdh,
Cheum e gu stàtail romh’n fhonn
’S le ’fhad-shleagh tarsuing ’na ghlaic
Ghrab e maomadh neart nan sonn.					100
Amhluidh, chuir mac-Atreuis làmh
Air Greugaich nam màilleach cruaidh.
Shuidh Pallas, ’s an dia ’g an arm
Fiùbhaidh airgid nan calg luath,
An dealbh chrom chosgarraich sléibh					105
Air faibhill àrd-gheugaich Ióbh;
A mhealtuinn an iongnaidh àigh
’Nuair shìolaich cath-ghàir nan slògh.
Shòmhluich, fad a’ còmhnaird luim
Na mìltean cian-bhuidhneach, teann					110
Fo shreudaibh geal nan sgiath cruinn
’S nam preas shleagh bu cholgach greann.
Mar sgaoileas a’ ghaoth an iar
Caitein ciar air gnùis a’ chuain

[TD 193]

’Tulgadh mall air an luinn réidh,					115
’S an grinneal gu léir fo shuain:
Sin mar sgaoil a’ Ghréig ’s an Tròidh
’Nan duathar air lòn a’ bhlàir;
’S am meadhon feachd an dà shlòigh
Chuir Hector a ghlòir fos’n àird:—					120

Éisdeadh na Tròidhich air fad
Is Greugaich nan cas-bheairt nuadh!
Gu leas na th’ air fad an fhuinn
’S àill leam rùn mo chuim a luadh.
’S dearbh nach d’aontuich rìgh nan rìgh				125
Gu dìleas le crìch ar mionn;
Thill e bhuainn fo raon gach bàidh,
’S e ’sìor-dheilbh dhuinn nan cràdh teann;
Cha traogh e ’dhiomb gus an uair
’S an leag sibhs’ an stuaigh gu làr,					130
No ’n tuit sibh am port nan long,
Fo’n fheachd Thròidheach le trom-àr.
’Nis tha ’Ghréig ’s a còmhlan cruinn,
Taghar domhsa mo dhìol suinn
Connspunn eòlach air strìth lann					135
Dh’fheuchas Hector an gleus grinn.
Ad fhianais-se ’dhé nan dia
Naisgeam briathran saor bho bhréig:
Ma choisneas mo bhiùbhaidh buaidh
’S gun tuit mi fo chruaidh an tréin,					140
Stiùradh e ’m faobh gu ’luath-luing
’S mo chorp marbh gu m’ mhuinntir féin,
Gum faigh mi ’n t-amhlag is còir
’S triall fo’n fhód le dortadh dheur.
Ma thuiteas an Greugach còrr						145
’S gun d’thoir Phoebus dhomhsa cliù
Théid na h-airm ’s am faobh mar chòir
A steach lium gu Tròidh nan tùr.
An àrd-aitribh dhé nan calg
Crochar leam duais nan garg-ghlonn,					150
’S liùbhraidh mi gun bheud a chorp
Los ’iomchar gu port nan long,
’S gum faigh fuighleach an fhir mhóir
O dheal-chàirdean bròn is uaigh,
’S clach-chuimhn’ air a druim gu h-àrd				155

[TD 194]

Aig slios Helle ’s gàireach stuadh.
Le sàr-bheachd air bulg an tuim
Labhraidh aon do’n linn ’n ar déidh,
’S ’àrdrich a’ seòladh gu luath
Air uchd fuar an teanail réidh:—					160
Tha seann-laoch ’sa’ chnochd ud thall
Thuit le Hector nan lann geur.
Innsear mar sin m’ euchd as ùr
’S luaidhear m’ ainm le cliù nach tréig.
Labhair e: ’s ’nuair chual’ am feachd					165
Dh’fhan iad gu léir ’nam balbh-thosd;
Spàrr tàmailt gun gabht’ an gleachd;
Ach ’s euradh a dh’iarr a’ gheilt.
Dh’éirich fa dheòidh le geur-cholg
Dàrna ceannard iùil an airm;						170
Smachduich e ’n laochruidh gu garg,
’S aileag ’na uchd le trom-fheirg:—

O! prasgan nam bagradh faoin
Cha daoin’ ach bannal gun treòir!
Spìd nan spìd! gun neach ’sa’ Ghréig					175
Is céile do’n ghaisgeach mhór!
Lunndairean gun mhiadh mu chliù,
Tràillean a dh’fhàg diùideachd tais!
Brachaibh an sin mar bu dual
’Nar ruaimle ’s ’nar luathaidh ghlais!					180
Théid mise fo ’n armaibh deas
A dh’imirt chleas ris an treun,
’S co b’ e neach d’an dàn a’ bhuaidh
Biadh sin am méinn sluaigh nan speur.

’Nuair chrìochnaich an smàdadh searbh,				185
Dhùin e airm nan dealbh mu ’chom:
Dhearbhadh tu ’n sin, a shuinn fhéil,
Sgrios éig le creuchdadh trom.
Choisneadh Hector ort sàr-bhuaidh,
’S dòigh gur h-e bu chruaidhe làmh;					190
Mur grad-éirgheadh na cinn-iùil
A chosg an fhir ùir o’n dàil.
Deagh-mhac Atreuis bu mhath brìgh,
Agamemnon rìgh nan laoch,
Ghabh e ’bhràthair air gheal-ghlaic					195
’S mhosgail ris le tagradh gaoil:—

[TD 195]

A shliochd an tigh mheamnaich mhóir!
Ciod è dh’fhògair do dheagh-chiall?
Fosadh ort, ge goirt am beum,
’S ri h-àrdan do chléibh cuir srian.					200
’S fìor nach seis’ thu do’n fhear àigh;
Ga fìor, na gabh tàir ’ga chinn:
’S lìonmhor làmh-fheoma ’san fheachd
Ga mór fiamh romh neart an t-suinn.
An coltach thusa gu gleus						205
Ri Aicheall euchdach nan ruag?
’S tric a dh’oglaich Aicheall féin
Romh fheirg Hectoir nam beum cruaidh.
Suidh-sa ’measg do chàirdean caoin
’S taghaidh a’ Ghréig laoch gun ghìomh,				210
’S cho teith ’s ga bheil Hector còrr
Air chonghlas gu còmhrag dian.
Làn-dìol a chridhe ’s a chuirp
Gheibh e do bhras-phaidhchdibh goirt,
’S gur taing leis, ge h-àrd a bheachd,					215
Triall o’n dèabhadh, gun mharbh-lot.

So mar thill an gaisgeach àigh
Fraoch a bhràthar le deas-chainnt:
Dh’éisd e; s thug ’òigridh le sunnt
Far a chuim na h-airm gun mheang.					220

Dh’éirich Nestor bu bhinn glòir,
’S rinn connspoid ri laoich an t-sluaigh:—
O mo mhiannas! mo chreach léir
Rug air a’ Ghréig ceusadh cruaidh.
Thaisbein mis’ iomadach sgeul					225
Do mhór-Pheleus nan steud breac,
Teangair eòlach bu mhath ciall
’S clann Mhirmid ’gan dìon le ’reachd:
Bu tric ’éibhneas ’na theach fial,
’Nuair shloinninn-se sìos gach meur					230
H-uile flath-cogaidh ’sa’ Ghréig,
’S a’ chraoibh chéin, o ghéig gu fhreumh:
O na’m faiceadh an sean-treun
Còmhlann na Gréig iomlan cruinn,
Hector ’gam fògairt leis féin,						235
’S iadsan air bheul eug le h-oillt,
Thogadh e ’shean-ghaoirdein suas

[TD 196]

’Grìosad nan speur le h-éigh thruaigh,
Anam caomh imeachd gun dàil
Sìos gu lùchairt nan sgeul fuar!					240
Athair Ióbh, ’s a Phallas gharg
’S a rìgh dhealraich nan calg caol,
Nach bu leam an lùths a dhearbh
Cath Chaledon nan garbh-thaosg
’Nuair choinnich le feirg ’sa’ strìth					245
Arcadich is Pìlich bhras
Timcheall Phéa mhùrach àrd
Aig bruaich Iardan nan deann cas;
Mhosguil air tùs chàich romh ’n raon
Ereuthalion laoch mar dhia						250
’S e ’deàrrsadh an armachd chòrr
Dheagh-Arithouis nam mór-ghnìomh;
Rìgh Arithous, b’ àrd a loinn,
’Measg nam fiùran ’s nan òigh grinn;
’San tìr ud bho ghleann gu gleann					255
B’ e fear na luirg’ ainm an t-suinn.
Cha b’ arm leis an strìth nan conn
Fiùbhaidh nan calg, no ’n trom-ghath;
Ach le luirg iaruinn, ’na dheann,
Bhruan-phronnadh e reang nan cath.					260
Mharbh Lycurgus e ’n dlùth-ghlaic,
Cha b’ ann le gaisg’ ach le foill;
Tèarnadh cha’n fhaighte bho ’n eug,
Le luirg chosgruidh nan geur-ruinn.
Thilg Lycurgus sleagh romh ’n choill					265
’S bheum e mu’n chrios tolg a bhronn;
Thuit fear na luirg air a dhruim,
’S le bodhar-fhuaim bhuail e ’m fonn.
Ghlac Lycurgus ’airm is ’fhaobh,
Tiodhlac Mhars mar ghaol do’n mharbh;				270
Chleachd am buadhach riamh ’na dhéidh,
Na buill-chòmhraig ’s gach euchd searbh.
’Nuair dh’fhàg aois Lycurgus liath,
Fhuair ’fhear-gnìomha na h-airm ghlan,
Ereuthalion, rùn a chléibh,						275
Làmh gu gleusadh nan steud mear.
Bha ’n trealaich bhlàir so mu ’chom,
’S e ’fògairt nan sonn gu gleachd;

[TD 197]

Dh’fhàsaich e ’m blàr fad is cian,
’S chrith-oilltich gach triath roimh ’neart.				280
Ge b’ òige mi féin no càch,
Las àrdan mo chàil gu h-euchd;
Thairg mi cath do’n bhiùbhaidh mhór
Romh ’n d’ogluich ar slòigh gu léir.
’Chog mi; ’s thug Pallas dhomh buaidh;				285
Mharbh mi ’n t-athach uaimhreach oll;
Thuit air cian-leathad an raoin
Fomhair baobhail nan garg-ghlonn.
Na’m b’ ionann m’ òige ’s mo chruas,
An tràth so, ’s ’nuair fhuair mi ’n cliù,				290
Cha b’fhad Hector gun dìol seòid
A dh’fheuchadh a threòir gu ’chùl.
Ach sibhs’ tha òg, lùthmhor, luath,
Sìol nan gaisgeach, uaill nan Greug,
C’um an dìobradh sibhs’ an là,					295
’S fann-chrith oirbh romh dhàil an tréin!

B’ amhluidh tagradh an t-sean-laoich;
An gradadh, bha naoi air lom;
Ach leum romh reang nam fear ùr
Agamemnon iùil nan sonn;						300
Bhriosg mac Thìd a mach ’na dhéidh,
’S dà Aiax ’g am b’ éideadh cruas,
Idomen is Merion àigh,
Mar dhia nam blàr, b’ àrd a luaidh.
Euripil bu chliùiteach beus,						305
Mac Ebhémoin, treun gun ghìomh,
Thoäs, is Ulisses còrr
Làmh nach d’eur an còmhrag riamh.
Cath ri Hector nan deagh-ghnìomh
B’ i geur-mhiann gach aoin do’n dream:				310
Ach dhruid ris na laoich le céill
Nestor uasal nan steud seang:—

Sònruichear le tilgeadh chrann
Co bheir cruaidh-dheannal do’n t-sonn,
’Chum ’s nach dèan folachd bhur roinn				315
Mu chliù bhios buan feadh gach linn.
Neach a bheir cath do’n fhear àigh
Ma’s dàn da tighinn slàn bho’n ghnìomh
Àrdaichidh e ’Ghréig am buaidh,

[TD 198]

’S bidh luaidh air gu cian nan cian.					320

Thagadh na croinn; ’s dheilbh gach laoch
Sgrìob air aodann a chrainn féin;
’S thilgeadh iad uile ’m beairt-chinn
Agamemnoin rìgh nan treun.
Mhosgail an sluagh fad a’ bhlàir					325
Le togail làmh, ’s le téis bheòil,
A’ comh-ghuidhe gràs nan dia,
Gach sùil ris an iarmailt mhóir:—
A Thì tha ’stiùradh gach dàin!
Tagh sonn a bheir àgh do’n Ghréig,					330
Aiax, no mac Thìd nam buadh
No’n rìgh uasal t’ionmhuinn féin.

Chrath Nestor a’ cheann-bheairt lom,
Mach as a beul leum an crann,
A shònraich, a réir am miann						335
Aiax gnìomhach nan gorm-lann.
Chaidh maor leis bho shoir gu siar:
Dhiùlt gach triath am ball fo leith;
Comharradh sgrìbht’ air a thaobh
Nach aithngheadh aon-laoch ’san t-sreith.				340
Ràinig e ’n t-Aiax gun mheang,
’Nuair chrìochnaich e cuairt nan sonn;
B’ e-san a sgrìob slios a’ chroinn
Roimh ’thilgeadh ’sa’ cheann-bheairt ghrinn.
Dhlùthaich am maor-gairm ’na dhàil,					345
’S leag e ’n crann an làimh an t-seòid,
Thuig an gaisgeach a sgrìob féin,
’S bha chridh’ éibhinn air bhàrr gleòis.
’N sin thuirt mìlidh bu ghlan loinn,
’S e ’tilgeadh a chroinn air làr:—					350
’S leamsa sud, ’fhearaibh mo rùin;
Mór mo mhùirn, gur fìor an ràdh.
’S leamsa cosgradh Hectoir àigh;
Ach feadh ’s a chàiream mu m’ chliabh
M’ armachd ghaisge do’n chruaidh chòrr				355
Guidhibh-s’ air rìgh mór nan nial;
Fann biodh bhur guth, mu’n saoil Tròidh,
Gur geilt thug a’ ghlòir ’nur beul;
Cha’n amhuil!—Sgairtibh le pong
A chluinneas am fonn ’s an speur.					360

[TD 199]

Ormsa, dh’aindeoin clì no gò,
Céile còmhraig cha’n fhaigh buaidh;
Cha leanban mis’ an uchd gleòis,
’S òg a b’ eòl domh streup a’ chruais.
’S i ’n tìr Shalmach tìr mo ghnàiths,					365
Tìr nan sàr ’g an dual an t-euchd;
Chaidh m’ àrach an sgoil nan gnìomh,
’S cha ghabh fiamh roimh neart fo’n ghréin.

Labhair e; ’s dh’ùrnuigh na slòigh
Ri rìgh Ióbh nan dealan beurr,					370
Thog iad suas gach sùil is làmh,
Ag asluchadh gràis nan speur:—

Ióbh is athair is àrd-rìgh
’G an tàmh Ida nan liath-sgùrr!
Thus’ a stiùras falbh nan reul!					375
Éisd, a dhé ’g an géill gach dùil!
Deònuich do dh’Aiax nam beum
Gun éirich leis euchd is uaill:
’S ma fhuair Hector do cheud-ghaol,
Roinn air na deagh-laoich a’ bhuaidh.				380

Ghrad-chaidh Aiax an seilbh arm,
’S dheàrs a lùireach mu ’gharbh chom;
’N sin ghluais am mìlidh gu h-euchd
Mar Mhars beuchdach nam fiar-ghlonn,
’Nuair shiubhlas an t-uadh-bhéist àir,					385
Bho chrìch Thràcia nan calg-ghuin,
Ióbh a’ toirt suas shlògh nan tìr,
Gu’m masgnadh an strìth ’s am fuil.
B’ amhluidh cliath-chòmhraig nam Greug,
Ri gàir’ éididh fo ghreann-mhùig,					390
Aiax uaimhreach nan arm-ghleus,
’S e ’gluasad gu h-euchd nan cliù.
’S gach ceum àigh, bha ’n lìonach ghlas
Ag iom-chrith fo bhonn a chos,
Sleagh mhór ’ga crathadh ’na ghlaic,					395
Ruinn-feirg’ air gu nàmh a chosg.
Uaill is sòlas dhùisg ’sa’ Ghréig
’Nuair chunnacas an treun fo chruaidh:
Dh’ogluich Tròidh le h-oillt a’ bhàis,
Anfhann gach càil, bàn gach gruaidh.					400
Dh’ainghte Hector fhéin fo fhiamh,

[TD 200]

Bhuail a chridh’ ’na chliabh gu bras;
Ach ’s e dh’iarr air thùs am blàr,
’S bu bhuan-thàmailt tàr air ais.
Dhruid Aiax ri laoch nam buadh,					405
’S mar àrd-dhaingnich ghluais e ’n sgiath:
Praiseach nan seachd filleadh teann,
Tichius rinn am ball gun ghìomh,
Tichius, ceàrd a b’ eòlach làmh
Air srath Hìle bha ’ghnàth-theach,					410
Dheilbh e sud, is cham is dh’fhuaigh
Targaid uaimhreach nan dual breac.
Seachd seicheannan tharbh gun mheang,
Dhlùthaich ’na clàr druim air dhruim;
Ochdamh fillt’ air a slios donn,					415
Do’n phrais dhearbhte, dhìonaich, ghrinn.
Thriall, ’s a’ chliath-ghaisge-s’ air ’uchd,
Aiax, cath-ursann nam feachd;
’S dhruid ri Hector nan arm nochd,
A’ fògairt an t-suinn gu gleachd.					420

A Hectoir uasail! thig faisg,
’S gum feuchadhmaid neart ri neart;
Dearbhar le laoch-ghnìomh gun lochd
Ma chaill a’ Ghréig maoin ’ga beairt.
Dhìbir an t-Aichioll ar dìon,						425
Leòmhann millteach nan àrd-chonn;
Aitreadh e ’n fhearg ’fhad ’s is àill
A’ suain-thàmh air tràigh nan long.
Tha laoich paillt a bhàrr ’sa’ Ghréig,
Laoich a dh’fheuchadh t’euchd gu d’chùl:				430
Samhla dhuit mis’ air na seòid:
’S leòir e: tòisich; dearbh do chliù.

Fhreagair Hector nan arm nuadh:—
’Aiax oirdheirc, uaill nan sonn!
Am beachd dhuit, gur mùiseag-bheòil				435
Dhùisgeadh fiamh gun treòir am chom?
Cha’n òigh mi ’s cha bhalchan tais,
Dòigh cha chuir mi ’chaoidh ’sa’ gheilt
Seòl ’gan tionnsgnadh gnìomh nan gleachd,
Nochdainn foghlum ’s gach beò-chleas.				440
’S cunnbhalach ’san strìth mo neart,
Imream an sgiath clì no deas;

[TD 201]

Marcachd steud no gleus air chois,
Dh’éireadh euchd leam ’s gach geur-ghreis.
Mosglam a nis’ ann ad dhàil						445
Le cath soilleir, dàicheil, cruaidh,
Cosgradh falchaidh leam cha’n fhiù.
’S cha ghoid bho dheagh-bhiùbhaidh buaidh.

Chuimsich e ’n sin, ’s thilg ’na deann
Glochdach iaruinn an fhad-chroinn,					450
Bhuail e sgiath mhór nam breith donn,
’S roimh ’n phrais uachdair shnàmh an ruinn.
Tholl a’ chraosach ’san dian-sgrìb,
Roimh shia filltean nan seich’ ùr;
Stad ’san t-sheachdamh friodh nam bàrr,				455
Linnteadh ìochdair nan clàr dlùth.

Thilg an t-Aiax bho ’gheal-ghlaic
An t-sleagh fhad-fhaileasach luath,
Ràinig i Hector ’na maidhm,
’S bhuail i ’n targaid chruinn le fuaim.				460
Roimh ’n chléith loinntrich thriall a cròchd,
Siar gu gòrsaid nan òr-dhealbh.
’S mu’n mhaothan, le sitheadh còrr
Roimh ’n tiugh-mhàillich stròichd an calg.
Thug Hector snìomh air a chom,					465
’S sheachainn e lot trom a’ bhàis:
’N sin leum na fir gu gleachd cruaidh
A bhuannachd nan sleagh le spàirn.
Chòmhraig iad, ’s bu dorch an greann,
Mar leòmhainn bheuchdach ’sa’ choill.				470
No tuirc gheur-thosgach nan sròn
Ri spòltadh a mhosglas oillt.
Bhuail mac Phriaim sleagh nam blàr
Air sgéith Aiax mu’n àrd-chop;
Ach lùb an gath caol ’sa’ bhàrr,					475
’S cha diongadh e ’n clàr a lot.
Thug Aiax gu Hector leum,
’S buailear sad air a sgéith chruinn;
Thorchuir na cuilg a chliath réidh,
’S chuir breisleach air céill an t-suinn	.				480
Sgrìob thair amhaich a’ ghlochd shearbh,
’S bhrùchd an dearg-fhuil ’na sruth cas;
Ach dh’at Hector nan colg geur,

[TD 202]

’S loisg an t-àrdan gu h-euchd bras.
Thog am fuirbidh ’na chrom-dhòid					485
Clach dhubh dhòbhaidh chairgneach chruaidh,
Bhuail e’n t-seachd-sheicheach ’sa’ chléith,
’S chluinnt’ a’ phrais gu léir a’ fuaim.
Thog Aiax far chluain an fhuinn,
Pluchd bu mhór-thruma, ’s i crùinn,					490
Shuain e, ’s thilg ’san speur am meall,
Le neart uaimhreach a gharbh-chuim.
Thuirling faob bu ghailbheach deann,
’S bhruan i ’n sgiath ’na spealguibh pronn;
Reub i glùinean an t-sàr-shuinn;					495
Thuit e, ’s bhuail a dhruim am fonn.
Greis da sìnnte fo’n chuairt-chléith;
Neartaich Phebus gleus an laoich:
’N sin dheàrs mar theine ’n dà lann,
’S dhearbh iad deannal teann le fraoch.				500
Ach chualas àrd-ghairm nam maor,
Naomh-theachdairean dhaoine ’s dhia,
Talthib o ’n Ghréig, ’s Iod o ’n Tròidh,
’S bu deas glòir o ’m beòil gun ghìomh.
Shìn iad an dà cholbh a mach,					505
Roimh bheul faobhair nan arm nochd,
’S thionnsguinn Iod le briathruibh glic,
’Chum ’s gun d’thugt’ an strìth gu teach.

Fosadh oirbh a mhacuibh gràidh!
’S leòir na dhearbh sibh dh’ur càil thréin:				510
’S àluinn a nochdas sibh gnìomh;
’S mór bhur miadh aig rìgh nan speur:
’Nis’ o dh’iarr an oidhch’ oirbh tàmh,
’S i ’sìneadh nan sgàil mu’n raon,
Togaibh o ghleachd àigh nam beum,					515
’S dìolaibh géill do’n bhan-dé chaoin.

Thuirt Aiax an aignidh mhóir:—
A dheagh-Id is eòlach cainnt,
Luaidh ri Hector an ràdh beòil,
Bho ’s e dhùisg an còmhrag lann.					520
Bho ’s e bhrosnuich suinn nan Greug,
Gu cath treunmhor nan creuchd dlùth,
Mu’s i ’mhiann gun sguir an streup,
Naisgeadh e féin réit’ an tùs.

[TD 203]

TOISEACH AN OCHDAIMH LEABHAIR DO’N ILIAD

Suim

THA Ióbh air mullach sléibh Olimpus a’ toirmeasg do na diathannan dol a chuideachadh nan Tròidheach na nan Greugach; ’s tha e ’na dhéidh sin a’ tighinn a nuas gu sliabh Ida, a dh’fhaicinn an dà airm aig blàr.

Sgaoil Aurora ’buidh-bhrat glòir
’San aidhbeis mhóir gun cheann, gun chrìoch,
’S dhealtraich i le faoileas ròs
Driùchd an lòin a b’ òr-dhearg fiamh.
Chruinnich parlamaid nan speur					5
Gu Ióbh nam beithir is beuchdach strann;
’S shuidh iad anns na neòil air àrd
Olimpuis àigh nan ioma-meall.
Thionnsgainn an dia bu mhórdhach smachd,
Thug nèamh le geilt-chrith cluas da reachd:—			10

Éisdibh a stàtaibh nan speur
Mo thoil ’ga leughadh, ’s gabhaidh beachd!
Mo thoil cha’n atharraich gu bràth,
Cha’n fhaod gun d’théid air m’ àithne stad;
Aontuichibh gu léir do m’ dhòigh,					15
’S gun cuirinn m’ òrdugh ’n gnìomh gu grad.
Dia air bith théid sìos a chòir
Faiche chòmhraig nan lann dlùth
Théid iomain air ais do’n speur
Fo throm-chreuchd, gun mheas, gun chliù,				20
Na tilgidh mi ’m fheirg e ’mach
A sìos do’n aigeal dubh gun ghrunnd
Cho ìochdrach fo’n chruinne cé,
’S a tha speuran àrd o’n bhonn.
Fo gheataibh iarainn an glais						25
’San t-slochd lasrach is dubh toit
Air ùrlar loisgeach na prais’,

[TD 204]

An truagh-phéin gun fhois, gun chlos.
Gheibh e fios mar sin gu beachd
Gur h-ann liumsa ’s treise neart,					30
Cosgrar luchd m’fhuatha fo m’ smachd,
’S géillidh m’oibrean cian do m’reachd.
Ach éirgheadh gach dia air nèamh,
’S leigidh sìos an t-slabhraidh òir,
Gu m’ thoirt a dh’aindeoin a nìos					35
O m’ chathair is rìoghail glòir.
Feuchaibh mo threòir ’sa’ chruaidh-ghleachd,
’Gam spìonadh le ’r n-uile neart;
Chì sibh gur dìomhain bhur strìth!
’Chaoidh cha ghluaisear rìgh nam flath.				40
Ach na’n sìnninn-se mo làmh
Sguabainn sibh le gàbhadh geur,
Chrochainn sléibhtean is muir làn
Ri m’ shlabhraidh mhóir ri h-àird nan speur.
Critheadh gach dùil mu’n iadh grian					45
’San armailt ’fharsuinn gun cheann;
Critheadh an talamh o ’bhonn
O ’s mise ’n Tì is àirde t’ ann!

Dh’fhan iad le geilt-chrith ’nan tosd
Air eagal gum brosnuicht’ ’fhearg;					50
Fa dheireadh thionnsguinn an dàn
Minerbha shèamh nam meall-shùil gorm:—

A dhé gach dhé! gur fiosrach sinn
Gun cosgrar gach ni fo d’smachd;
Ach ’s goirt lium truaighe na Gréig!					55
’S mo laoich threun ’gan lannadh as!
Fanaidh sinn air t-iùil o’n chath,
’S ar deòir a’ frasadh gu dian,
Mu bhi ’faicinn nan sonn àigh
’S sgrios a’ bhàis ’gan gearradh sìos!					60
Ach iarram do chead gu fòill,
Còmhnadh beag le h-arm na Gréig;
Mo riaghal ’thoirt doibh ’s gash cùis,
Mu’m millear iad ad dhiomb gu léir.

Sheall dia nan stoirm air òg-ni ’ghràidh				65
Le faite gàire b’ àillidh snuadh;
Dh’impich e le ’briathran fòill
’S thug e deòin da miann ’san uair.

[TD 205]

’N sin, cheangail e ’charbad buan
Ri cùrs-eich luatha nam bròg prais;					70
’S cas-bhuidh na muinngeannan òir
Bh’ air druim nan steud bu bhòidhche dreach.
Ann éideadh òr-dhealrach nan speur,
Shuidh e ’n cathair cheutaich àigh,
A’ soillseachadh mar ghréin an lò,					75
’S an t-slatag innealt’ òir na làimh!
Bhuail e, ’s leum na seang-eich bhras
Air itealaich roimh ghlaic nan niall,
Eadar brat farsuinn nan reul
’S an talamh réidh-ghorm, sgaoilteach, cian:				80
Air sliabh Ida ’m biodh an t-sealg,
’S fuaran airgid nan struth mear
’Sa’ bheil teampul cùbhraidh ’n rìgh,
’S tein’ air altair ghrinn gun smal;
Na steudan lasrach dh’fhuasgail e					85
O ’charbad deàrsach nan dealbh òir,
’S thaom e deatach ghorm mu’n cuairt,
’S dh’fhalchadh na h-eich bhuan ’sa’ cheò.
Shuidh e air mullach an t-sléibh
For am bu léir dha muir is tìr						90
’N loingeas Greugach air an tràigh
’S baile Thròidh nan àrd-thùr grinn.

Ghabh feachd na Gréig’ an cabhag biadh,
’S chaidh gach siad gu deas ’na arm;
Na Tròidhich bu teirce slòigh						95
Dh’ullaich iad gu còmhstrith gharg.
Ach ga tearc, bha ’n éiginn theann
’Gan iomain gu fannlas cruaidh,
’Chum am ban ’s am pàisdean òg
A theasraiginn o spòltadh truagh.					100
Dh’fhosgladh na geatachan àigh,
Bhrùchd gu gnìomh a’ chràidh na slòigh;
Mar greannaicheas stoirm nan niall,
’B amhuil triall nam mìlidh mór.
Le gleadhraich charbad is steud					105
’S choiseach ceum-luath ’teachd ’nan ceann,
Fhreagair mac-talla nan speur,
’S chrith am blàr gu léir fo’m bonn.
’Nuair choinnich iad air an raon,

[TD 206]

Thionnsguin strìth nan laoch gun mheang,				110
Feachd ri feachd, is treun ri treun,
Sgiath ri sgéithidh, lann ri lann.
Dh’inntrig tuasaid ghoirt nan stràchd,
’S frasadh shaighdean bàis ’nan deann,
Gaoir luchd buadhach, raoichdich bhròin,				115
Reubadh feòla, spealtadh cheann;
Blàth-fhuil dhearg ’na tuillibh cas
’Ga taosgadh gu bras mu’n fhonn,
Cuirp bhuailte ’nan cruachaibh marbh;
’S b’ oillteil léir-sgrios gharg nan sonn.				120
Fad ’s a ghluais a’ mhadainn chiùin
Na soillse roimh chùirt nan speur,
Bha claidheamh annraidh a’ bhlàir
Ri sgrios a’ bhàis an gleachd nan deur.
An uair bha ’ghrian an àird an lò,					125
Ghabh Dia nan dia toimhsean òir,
’S chothromaich ’na mheidh gun fheall
Forghaill theann nan gaisgeach mór.
Dh’éirich slige Thròidh gu nèamh,
’S thuit comhthrom na Gréig’ a nias,					130
’S thaisbein gum biodh buaidh a’ bhlàir
Leis a’ Ghréig nach ceàrr ’sa’ strìth.
’N sin, o Ida nan cruach àrd
Bheuchd na tàirneinich ’sa’ speur;
Thilg e ’bheithir luath le strann					135
As na neòil roimh reang na Gréig.
’Nuair chunnchdadar air an leirg
Am meall lasrach, teinntidh, dearg,
Dh’oglaich agus theich roimh ’fheirg
An neart ’s an treòir gu buileach shearg.				140

[TD 207]

DÀIN

AN SAMHRADH

Air fonn: “Ann am dol sìos ’bhi deònach”

Moch ’s mi ’g éiridh madainn chéitein,
’S driùchd air feur nan lòintean;
Bu shunntach éibhinn càil gach creutair,
’Tighinn le gleus a ’m frògaibh,
Gu blàths na gréine b’ àghmhor éiridh				5
Suas air sgéith nam mòr-bheann;
’S e ’teachd o’n chuan gu dreachmhor buadhmhor,
Rìoghail, uasal, òr-bhuidh.

Bha cùirtean ceutach cian nan speuraibh
Liath-ghorm, réidh mar chlàiridh,					10
’S do sgaoil o chéile neòil a shéideadh
Stoirm nan reub-ghaoth àrda;
Gach dùil ag éigheach iochd is réite
’N teachd a’ cheud-mhìos Mhàigh oirnn;
’S gum b’ ùr, neo-thruaillidh ’n trusgan uaine			15
Air druim nan cluaintean fàsaich.

Bu chùirteil, pròiseil, foirm gach eòin,
An cuantal òrdmhail, greannmhor,
’Cur sìos a sgeòil is blasda glòir
Air bhàrr nan òg-mheur samhraidh,					20
Le ’n ribheid chiùil gu fonnmhor dlùth
Na puirt bu shiùbhlach ranntachd
’S mac-talla ’freagairt fuaim am feadan
Shuas ’sna creagaibh gleanntach.

B’ i ’n ìoc-shlàint chléibh a’ fìor-shruth sléibh			25
O ghlac nam feur-choir’ àrda,
Le tururaich bhinn thair bhalbhag mìn,
A shiùbhlas sìos roimh ’n àilein;
Mar airgiod glas, ’na choilchibh cas,
Ri torrghan bras gun tàmh orr’					30
’Cur sùigh gun truaill ’s gach flùran uaine
’S dlùth mu bhruach nam blàraibh.

[TD 208]

B’ e m’ éibhneas riamh ’nuair dh’éireadh grian
Le ’cheud ghath tiorail, blàth oirnn,
’Bhi ’ceum a sìos gu beul nam mìn-shruth				35
’S réidh-ghorm lì mar sgàthan
A’ snàmh air falbh gu sàmhach balbh
Gu cuan nan gailbheinn sàil-ghlas,
Roimh lùbaibh càm le sraithibh ghleann,
Tha ’tilgeadh greann a’ Mhàirt diubh.				40

Air uchd an fhìor-uisg’ ’s grinn a chìtear
Oibrean sianta nàduir,
Duibh-neòil nan speur a’ falbh o chéil’
Air chruach nan sléibhtean àrda;
Gun saoil an t-sùil gur h-ann ’sa’ ghrunnd				45
Tha dealbh gach ioghnaidh àghmhoir;
Am bun os ceann nan luibh ’s nan crann
’S na bheil ’sa’ ghleann ’gan àrach.

Bidh bradan seang-mhear, druim-dhubh, tàrr-gheal,
’S cleòc nam mean-bhall ruadh air,					50
Beò brisg, gun chearb air bhuinne garbh
O’n mhuir is gailbheach nuallan;
Gu h-iteach, eàrr-ghobhlach, grad-mheamnach,
’Leum air gheàrr-sgiath luatha,
Le cham-ghob ullamh ’cheapadh chuileag				55
Bhios feadh shruth nan cuartag.

Gum faicte ’lomadh bhàrr gach tomain
Caoirich throma, lìonta,
Gu ceigeach, bronnach, garbh an tomult,
Rùsgach, ollach, mìn-thiugh;						60
’S an uanaibh geala, luatha, glan,
Ri cluaineis mhear a’ dian-rith,
Le mèilich bhaoth mu’n cuairt do’n raon,
Is pàirt ’san fhraoch ’gan grianadh.

’S na tràithibh ceart, thig dròbh nam mart				65
An òrdugh ’steach do’n bhuailidh,
Le’n ùithibh làn, gu reamhar làirceach,
Druimfhionn, crà-dhearg, guaillfhionn:
’S gach gruagach àigh, gu cridheil gàireach,
Craicneach, snàthach, cuachach,					70
Air lom an todhair fonn air bleoghainn
Steall bu bhodhar fuaimrich.

[TD 209]

Gur h-ionmhuinn gaoir sruth-ghéimrich laogh
Ri leimrich fhaoin feadh ’n àilein,
Gu seang-bhrisg uallach, eutrom, guanach,				75
Pòr is uaillse stràiceis,
’S iad dùghlas, riabhach, caisfhionn, stiallach,
Balgfhionn, ciar-dhubh, bàrr-lom,
’S an earblaibh sguabach togta suas
A’ duibh-rith nuas gu ’m màthair.					80

O shamhraidh gheugaich, ghrianaich, cheutaich,
Dhuillich, fheuraich, chiùin-ghil!
O t’anail fhéin thig neart is speuraid
Do gach creutair diùididh
Bha ’n sàs an slabhruidh reòt’ a’ gheamhraidh			85
Ann an am na dùdlachd,
’S tha ’nise ’danns feadh ghlac is ghleann,
Mu d’ theachd a nall as ùr oirnn.

’S tu tarbhach reachdmhor, biadhchor, pailt,
Le feart do fhrasan blàth-bhruich,					90
A thig ’nan ciùbhraich mhaoth-bhuig dhriùchd
A’ dòrtadh sùigh gun fhàillinn:
’S ann leam is taitneach fiamh do bhrait,
O fhlùraibh dait’ a’ ghàraidh,
’Cur dealradh boillsgeil reult an diamond				95
’Mach gu druim nan àrd-bheann.

Gach flùran mais’ is àillidh dreach,
A’ fàs an cleachdadh òrdmhail
Gu rìomhach taitneach, ciatach, snasmhor,
Anns an reachd bu chòir dhoibh:					100
An t-seamrag uaine ’s bàrr-gheal gruag
Is buidheann chuachach neòinein,
Lilidh gucagach nan cluigein,
’S mìle lus nach eòl domh.

Bidh sòbhrach luaineach, gheal-bhuidh, chluasach,			105
Ann am bruach nan alltaibh,
’S a’ bhiolair uain’ air taobh nam fuaran,
Gibeach, cluaineach, cam-mheur;
Thig ròs nam bab is bòidhche dreach
Na neòil na maidne samhraidh,					110
Gu ruiteach, dearg-gheal, ceirsleach, dealbhach
Air ruinn meanbh nam fann-shlat.

[TD 210]

An gleann fo bharrach, réisgeach, cannach,
Feurach, raineach, luachrach,
Gu mìn-bhog, meallach, brìghmhor, bainnear,			115
Cìb is cneamh mu’n cuairt ann;
Bidh lom a’ bhlàir is reachdmhor fàs
A’ dol fo stràc neo-thruaillidh,
’S an saoghal a’ gàirdeachas le fàilt,
A thaobh gun d’fhàg am fuachd sinn.					120

Gur ceann-ghorm, loinneil dos gach doire
Bhios ’sa’ choille chròcaich,
Gu sliabhach àrd fo iomlan blàth
O ’bhun gu ’bhàrr an còmhdach;
An snodhach sùghmhor thig o’n dùslainn				125
Anns na fiùrain nòsar,
A’ brùchdadh meas’ roimh shlios nan geug,
Is tlus nan speur ’gan còmhnadh.

Gach maoth-phreas ùr gu duilleach, cùbhraidh,
Peurach, ùbhlach, sòghmhor,						130
Trom-thorach luisreagach a’ lùbadh,
Measach, driùchdach, lòdail,
Le cudthrom ghagan dlùth-dhonn dhearc
A bhios air shlat nan cròc-mheur,
’S co milis blas ri mil o’n sgeap					135
Aig seillein breac a’ chrònain.

Bidh coisreadh mùirneach nan gob bìthmhor
Anns gach ùr-dhos uaigneach,
Air gheugaibh dlùth nan duilleach ùr-ghorm,
Chuireadh sunnt fo ’n duanaig;					140
Thig smeòrach chùirteil, druid, is brù-dhearg,
Uiseag chiùin, is cuachag,
Le h-òran cianail, fann-bhog tiamhaidh
’N glacaig dhìomhair uaine.

Mu’n innsinn sìos gach ni bu mhiann leam				145
Ann am briathraibh seòlta,
Cha chuirinn crìoch le dealbh am bliadhn’
Air ceathramh trian do m’ stòiridh,
Mu ghlòir nan speur, ’s an t-saoghail gu léir
A lìon le h-éibhneas mòr mi,						150
’Nuair rinn mi éiridh madainn chéitein,
’S dealt air feur nan lòintean.

[TD 211]

AM FOGHAR

Air fonn: “’Nuair thig an samhradh geugach oirnn”

Grad-éirgheadh fonn is fìor-ghleus oirbh,
Na biodh bhur n-inntinn smuaireanach;
Tha sgeul is ait leam innse dhuibh,
Cho binn o chian cha chuala sibh:
Tha ’m pòr bu taitneach ’cinntinn duinn				5
Fo’n reachd is brìghmhor buadhalachd;
’S gun d’théid an saoghal a riarachadh
O dhìcheall gnìomh nan tuathanach.

Tha ’m foghar a’ nochdadh càirdeis duinn,
’S e bhuilich am pailteas gnàthaicht’ oirnn				10
A mhaitheas gu fialaidh pàirtichear
Gun ghainne, gun fhàillinn truacantachd;
Gheibh duin’ agus brùid a shàthachadh
O sheileir na dùslainn nàdurra;
Gun sgaoilear na bùird gu fàilteachail				15
’Gar cuireadh gu làn ar tuarasdail.

Théid sgraing an acrais bhiasgaich dhinn,
’S a’ ghorta chrìon gum fuadaichear,
Bu ghuineach, sgaiteach, bior-ghuinneach,
Geur-ghointe ’roinn-ghob nuarranta;					20
’S e dheòghladh sùgh nan caolan uait,
’Chur greann an aoig mu ’n ghruaim-mhalaidh;
Gun d’théid an tarmusg diòghaltachd
A ghreasad a nunn thair chuaintean uainn.

Bidh coirce strath nan dù-ghleannaibh				25
Fo’n dreach is cùirteil pròisileachd,
Trom-thorach, diasach, cuinnleineach,
Àrd-luirgneach, sùighte, sònraichte;
’S am bannal ceòlmhor mùirneachail,
Gu sùrdail, sunntach, òrdamail,					30
Cho ghleusda, shaoithreach, luath-làmhach
’S am bàrr ’ga bhuain ’na dhòrlaichibh.

[TD 212]

Gach té gu dìleas dèanadach,
Le corran cam-ghorm geur-fhiaclach,
Ri farpuis strìtheil dhìorrasaich					35
’Cur fuinn a sìos fo dhuanagan;
Bidh òigridh lùthmhor, mheamnach ann,
A’ ceangal bhann mu sguabannan
Le ’n dìolta ’m brìodal mànranach,
A bheireadh gàir’ air ghruagaichean.					40

’San iuchar chiatach, ghaothar, théid
Feur-saidh’ na faich’ a sgaoileadh leinn
A ceann nan riaghan caol a bhios
Air lom nan raointean uain-neulach;
Na ràcain làidir liath-ghiuthais					45
A’ tionndadh rolag snìomhanach,
’Gan tiormachadh ’sna grian-ghaithibh,
Gu caoin mar mhiann an tuathanaich.

’Nuair dh’fhosglas Phoebus seòmraichean
Na h-àird an iar thoirt òrdugh dhuinn;				50
An dubhar an fheasgair tòisichear
Ri cruinneachadh feòir an cruachannan:
Bidh mulain is gairbhe dòmhladas
Gu tomultach, curracach, mór-cheannach;
Grad-fhighear na sìomain chòrr umpa				55
Gu sgiobalta, dòigheil, suaicheanta.

Bidh iomairean cian fo stràcaibh ann
Le doireachan gorm buntàt’ orra,
Gu gibneach, dosach, cràc-mheurach,
Bog-mhògach, làirceach, uain-neulach:				60
Bàrr-gug is dearg-gheal ’fàs orra,
’S a dhreach mar ròs nan gàraidhnean;
Bidh paidirein phlumbas àillidh ann
Air mheangain nam bàrr ’nan cluaranaibh.

’Nuair thig an aimsir ghnàthaicht’ oirnn,				65
’S a bhuainear as a làraich e,
Grad-nochdar fras bhuntàta dhuinn
’Ga chrathadh o’n bhàrr ’na dhòrlaichean;
Ceud mìle dreach is dealbh orra
Gu faobach, geamhlach, garbh-phlucach,				70
Cruaidh-mheallach, uibeach, gailbheach iad,
A’ tuiteam mar gharbhlaich dhòirneagan.

[TD 213]

’S iad cìochach, dearg-dhubh, breac-shùileach,
Gu tana, mìn-gheal, leacanach,
Gu plubach, cruinn-gheal, cnapanach,				75
’S iad fad-chumpach ’na uaireannan;
B’e ’n toradh biadhchor, feartach e,
Nach mall a lìonadh chatagan;
’Nuair ghréidhear anns a’ phrasaich e
’S e ’bhlas is taitneach buadhannan.					80

’S glan fàileadh nan cnò gaganach
Air àrd-shlios nan cròc bad-dhuilleach;
’S trom, fàsmhor am pòr bagailteach
Air bhàrr nam fad gheug sòlasach;
Théid brìgh nam fiùran slat-mheurach				85
An crìdhe nan ùr-chneap blasadach;
Gur brisg-gheal sùgh a’ chagannaich
Do neach a chnagas dòrlach dhiubh.

’S clann bheag a ghnàth le’m pòcannan
A’ streap ri h-àrd nan dos-chrannaibh				90
A bhuain nan cluaran mòg-mheurach,
Gu lùthmhor, docair, luath-làmhach;
’Nuair dh’fhaoisgear as na mogluibh iad
’S a bhristear plaoisg nan cochull diubh
Gur caoin am maoth-bhlas fortanach					95
Bhios air an fhrois neo-bhruaidleanaich.

’S e mìos nam buaidhean taitneach e,
Bheir pòr an t-sluaigh gu h-abachadh,
Gu fògrar gruaim an acrais dhinn
O ’s maireann pailteas pòrsain duinn:					100
Mìos bog nan ùbhlan breac-mheallach,
Gu peurach plùmbach, sgeachagach,
A’ luisreadh sìos le dearcagan
Cìr mhealach, beachach, gròiseideach.

Mìos molach, ròbach, bracuirneach					105
’S e catoil, ròiceil, tacarach,
Gu h-iodhlannach, curracach, adagach,
Trom-dhiasach, breac-gheal, sguabanach;
Mìos miadh nam fuarag stapagach,
Buntàtach, feòlmhor, sgadanach,					110
Gu h-ìmeach, càiseach, ceapaireach,
Le ’bheairteas pailt gu truacantachd.

[TD 214]

Gur saoithreach, strìtheil, làmhachair
An òigridh dhìleas, thàbhachdach,
Ri taobh nan linnean sàile ’m biodh					115
An sgadan a’ snàmh ’sa’ bhoinneireachd;
Snàth-moineis garbh an snàthadan
A’ fuaigheal lìon ri ’m bràighheachan
Gu sreangach, bollach, àrcanach,
Bheir bàs do’n nàisein chleòc-lannach.				120

’Nuair dh’aomas oidhche chiar-ghlas oirnn,
’S a dhubhas an iarmailt cheò-neulach,
Gur h-ullamh, ealamh, iasgaidh, dol
Air ghleus an iarmaid shònraichte;
Grad-bhrùchdaidh iad ’nan ciadaibh, as				125
Gach taobh, ’nuair dhìolar òrdugh dhoibh,
Air bhàrcaibh eutrom luath-ràmhach,
A’ sguabadh a’ chuain ghorm-ghreannaich.

Gur dàicheil, sùrdail, cruadalach
Fir ùr nan cruaidh-làmh cònspoideach				130
A’ strìth co fuirbidh ’s luaithe bhios
Air thùs an t-sluaigh ’sa’ chónsachadh,
A’ colluinn nan tonn buaireasach,
Le neart nan cuaille beò-ghiuthais;
Mar dhruid nan speur cho luath dhuit iad,				135
Thair stuadh is uaibhreach crònanaich.

Air tàrladh dhoibh ’san ionad ’s am
Bi ’n t-iasg ri mire ghòraich, théid
Na lìn a chur gu h-iongantach
Air uchd a’ ghrinnil bhòc-thonnaich:					140
’Nuair thogar anns a’ mhadainn iad
Gu trom-làn, breac le lòdalachd,
Gur sunntach, siùbhlach dhachaidh iad
Le’n tacar beairteach, sòlasach.

Gur h-aigeannach, eutrom, inntinneach,				145
Fir aighearach, ghleusd’ air linneannan
Le saighdean geur nan trì-mheuraibh
Air ghallanaibh dìreach, cruaidh-shleaghach;
A’ sireadh an éisg le dubh-liasaibh.
Théid seachad ’na leum air fìor-uisge;				150
Na morghachan reubach dìobhalach
’Gan tarruing gu tìr thar bhruachannan.

[TD 215]

’San oidhche chiùraich fhiathail, gum
Bi sùrd air lias ’gam pleoiteachadh,
Gum pacar anns na h-urraisgean					155
Spilt thioram ùr gu h-òrdamail;
Bidh dearg is cruaidh ’gan giùlan ann
’Chur smùid a suas gu beò-losgadh,
A’ rith nam bradan fad-bhronnach
Feadh bhuinne cas nam mòr-shruithean.				160

’S am bradan aotrom, aintheasach,
Brisg, grad-chlis, meamnach, luasganach,
’Na éideadh liath-ghlas, dearg-bhallach,
Dlùth-lannach, mean-bhreac, cluaineiseach;
Gur gob-cham, sliosmhor, tàrr-gheal e,				165
Le stiùir bu shiabach eàrr-ghobhlach,
Ri lùth-chleas bras air gheàrr-sgiathaibh,
An toirmrich gharbh nan cuartagan.

Gun d’fhuair sibh dàn a nise bhuam
Mar thug mi fios aig tòiseachadh,					170
Mu bhuaidh nam mìosaibh biotailteach,
Tha trom le gibhtean sòlasach;
Gu bheil dà rann thar fhichead ann,
’S o ’s misd e tuilleadh ròpaireachd
Gun cuir mi crìoch gu tìomail air,					175
Mu’m fàg mi sgìth le bòilich sibh.

[TD 216]

AN GEAMHRADH

Air fonn: “’S e so ’n aimsir a dhearbhar”

Tha Phoebus ’sna speuraibh
Ag éiridh ’na thriall
Roimh reultaichean Geur-shaighid
Bheumnaich nan sian;
Ùr-éifeachd a cheud ghath						5
Gu céiteineach grinn,
A nì feum do gach creutair
O éiridh d’an dìon.

Tha na tlàth-ghathan blàth ud
A b’ fhàbharach dhuinn						10
’Gar fàgail aig nàmhaid
Na dh’fhàsas a h-ùir,
O na thriall e roimh chrìochaibh
Na Riaghailt a nunn
Gu sign Adharc-Gaibhre						15
Bu duibh-reòtach iùil.

Tha aoidhealachd nàduir
A b’fhàiltiche tuar,
Fad an t-saoghail air caochladh
’S a h-aogasg fo ghruaim;						20
Tha giùig air na dùilean
Le funntainn an fhuachd,
Fo dhubh-liunn trom-thùrsach,
Ri ciùcharan truagh.

Tha ’m Foghar reachdmhor fialaidh					25
Bu bhiadh-abuich fàs
Le cruachannan cnuac-mheallach,
Sguab-thorrach làn,
Air tréigsinn a shnuaidh
O na dh’fhuaraich gach càil						30
Roimh ’n mhìos chruaidh-ghuineach, ghruamach
’S neo-thruacanta bàidh.

[TD 217]

Le stròiceadh na doilichinn
Thoirleum gu làr
Gorm-chòmhdach nam mór-chrann					35
Bu chròc-cheannach bàrr,
Nì fuigh-bheatha sùghmhor
Nan ùr-fhaillein àrd,
Roimh fhéithean nan geugaibh
Grad-thearnadh gu ’m freumh.					40

Na h-eòineinean bòidheach
Is òrdamail pong,
Le’n dlùth-fheadan shunntach
O’n siùbhlaiche fonn,
Gum fògrar o’n cheòl iad						45
Gu clò-chadal trom
’S nì iad còmhnuidh ’s gach còs
Ann am frògaibh nan toll.

Thig léir-sgrios air treudaibh
Nam feur-luibhean gorm;						50
Dì-mhilltear gach dìthean
Bu mhìn-ghibeach dealbh;
Fìor-aognaichidh aogasg
Nan aonach ’s nan learg,
Le spìonadh nan siantainnean						55
Dian-ghuineach garg.

An ciar-sheillean srian-bhuidhe
’S cianaile strann,
Bha dìcheallach gnìomhach
Feadh chìoch nan lus fann,						60
Gun còmhnuich e ’n stòr-thigh
Nan seòmraichean cam
’S gu leòir aige ’bheò-shlaint’
Air lòn-mhil nach gann.

Théid a’mheanbh-cuileag shamhraidh				65
Le teanndachd gu bàs,
Ge ’b éibhneach a leumraich
An ceud-mhìos a’ Mhàigh:
Gach lùb-shruth bu bhùrn-ghlan
A shiùbhladh roimh ’n bhlàr						70
Fo chruaidh-ghlais do’n fhuar-dheigh
Is nuaranta càil.

[TD 218]

Bidh sàr-obair nàduir
Le fàillinn fo bhròn,
Feadh chàthar is àrd-bheann						75
Is fhàsach nan lòn:
Cha dearbhar cluith mheamnach
Nan garbh-bhradan mór,
’S nì iad tàmh-chadal sàmhach
Fo sgàil-bhadaibh gorm.						80

Théid Aeolus rìgh fiadhaich
Nan siantainnean doirbh,
Gu fuar-thalla gruaim-ghreannach
Tuath-fhrasan searbh;
Grad-fhuasglar leis cruaidh-ghlas					85
Nan uadh-béistean garg.
Clach luath-mheallain, ’s cuairt-ghaoth
Bu bhuaireanta colg.

Thig teann-chogadh geamhraidh
Le h-aimhleas a nìos,							90
Ann an dorchadas stoirmibh
Air charbad nan nial;
A’ duibh-fhroiseadh shaighdean.
Roimh ’n aibheis gu dian
Geur ruinn-bhiorach puinseanta					95
Chlaoidheas gach ni.

Bidh armachd nan uamhas
Mu’n cuairt do gach làimh
Ri beucaich a reubas
Na speuran gu h-àrd;							100
Ion-stròicear a’ chròc-choille
Mhór as a freumh
Le spùtadh garbh-sgiùrsaidh
Na dùdlachd gun tlàths.

Gum bòc a’ mhuir cheann-ghlas					105
Is gaill-bheannach greann,
Gur gorm-robach, doirbh-chorrach
Borbadh nan tonn;
Gu h-àrdanach, càir-gheal
A’ bàrcadh ’na deann,							110
Agus gàirich a’ bhàis bidh
Air bhàirlinn gach glinn!

[TD 219]

Gum brùchd an fhras chiùrraidh
D’ar n-ionnsuidh a nuas,
Is bàthar gach àilein							115
Fo làn nan sruth luath
A thaosgas ’san taomraich
’Nam maom-thuiltean ruadh,
’S marcach-sìne na dìleann
’Gar mìobhadh le fuachd.						120

Thig clocha-meallain garbha
Le stairirich mu’r ceann
’Gar spuacadh mar chruaidh-fhrois
Do luaidhe nan Gall;
Gaoth bhuaireis ’ga sguabadh						125
O chruachan nam beann,
Luchd coiseachd ’gan léireadh
Le h-éireadh nach gann.

Thig ceò tiugh nan neòil oirnn
O mhór-mheall nan cruach						130
Le smùidrich an dubh-reothaidh
Dhìoghaltaich, fhuair;
Ga léir dhuinn lag-éiridh
Na gréine ri h-uair,
Grad-fhalchaidh i ’carbad						135
Geal dealrach ’sa’ chuan.

Le dall-chur na failbhe
Gum falchar gach meall;
Sneachd cleiteagach glé-thiugh
Nan speur os ar cionn							140
Gu h-àrd-dhomhain bàrr-gheal
Air fàsaich nan gleann
Bidh nàdur fo’n stràc ud
Gu fàillinneach, fann.

Thig iom-chathadh feanntaidh					145
Fo shrannraich nan stoirm,
A ghluaiseas an luath-shneachd
’Na fhuar-chithibh doirbh;
Bidh an smùid ud ad sgiùrsadh
Le dubh-chaothach searbh,						150
’S a’ léireadh nan sléisnean
Mar gheur-shalann garg.

[TD 220]

Bidh gach sùil agus aodunn
Ag aognachadh fiamh
Agus ceòraich an reòt’						155
Air na feòsagan liath;
Bidh spùtadh na funntainn
Is drùidhtiche sian,
A’ tolladh roimh d’ ghrùthan
Gu ciùrr-bheumnach dian.						160

Mìos reub-bhiorach, eighreanta
Chreuchdas gach dùil,
Mìos buaireasach, buailteach
’S neo-thruacant’ a ghnùis;
Mìos nuarranta, buatharra						165
’S tuath-ghaothach spùt,
Bhios gu h-eàrr-ghlaiseach, feargach,
Le stairirich nach ciùin.

Mìos burraghlasach falmarra,
Gharbh-fhrasan fuar,							170
Tha glìb-shleamhain, dìleanta,
Grìm-reòtach, cruaidh;
Ged robh luirgnean ’gan ròsladh
Ri dreòs theine guail,
Bidh na sàiltean ’gan cràdhladh					175
Gu bàs leis an fhuachd.

Mìos colgarra, borb ’chur
Nan stoirmibh ’nan deann,
Gu funntainneach, pùiseanta,
’S dìoghaltach srann;							180
A beucaich ’sna speuraibh
Le léir-sgrios gu call;
Bior-dheilgneach, le gairisinn,
Bu mheill-chritheach greann

Cha’n àirmheadh na thàinig						185
Do bhàrdaibh ’san fheòil,
Gach annradh thug teanndachd
A’ gheamhraidh ’gar còir;
Ach, mu’m fairghear mo sheannachas
Gun dealbh air ach sgleò						190
Gur tìm dhomh ’bhi criòchnachadh
Briathran mo sgeòil.

[TD 221]

AN T-EARRACH

Air fonn: “Thàinig oirnn do dh’Albainn crois”

Thàinig Earrach oirnn mu’n cuairt,
Théid am fuachd fo fhuadach cian;
Théid air imrich thar a’ chuain
Geamhradh buaireasach nan sian;
Ràith sneachdach, reòtach, cruaidh,					5
A dh’atas colg nan luath-ghaoth dian,
Sligneach, deilgneach, feanntaidh, fuar,
A lom, ’s a dh’aognaich snuadh gach ni.

’Nis o’n thill a’ ghrian a nall,
Tréigidh sìd is annradh garg,						10
Ìslichear strannraich nan speur,
’S ceanglar strian am beul nan stoirm;
Sguiridh na builg-shéididh chruaidh
’San aibheis àird a b’uaibhreach fearg
Éighear sìothchaimh ris gach dùil,					15
’S tionndaidh iad gu mùthadh foirm.

Iompaichear an uair gu blàths
Le frasan o’n àird-an-iar,
Leaghaidh sneachd ’na shruithibh luath
O ghuaillibh nan gruaim-bheann ciar;				20
Fosglaidh tobraichean a’ ghrunnd
A bhrùchdas ’na spùtaibh dian;
’S deigh gu sgealbach, ceillchdeach, dlùth,
Le gleadhraich ghairbh ’ga sgùradh sìos.

Sgapaidh dall-cheò tiugh nan nial					25
As a chéile ’n iar ’s an ear,
’Na mheallaibh gibeach, ceigeach, liath,
Druim-robach, ogluidh, ciar-dhubh, glas,
A’ snàmh ’san fhailbhe mhóir gun cheann,
A nunn ’s a nall, mar luing fo beairt;					30
’S iadhaidh iad ’nan rùsgaibh bàn
Mu spiodaibh pìceach àrd nam bachd.

[TD 222]

Nochdaidh Phoebus duinn a ghnùis,
A’ dealradh o thùr nan speur,
Le soillse caoimhneil, boillsgeil, blàth				35
Gu tlusmhor, bàidheil ris gach creubh:
Na sgrios a’ ghailleann chiùrrach, fhuar,
Mosglaidh iad a nuas o’n eug;
Ath-nuadhaichear a’ bhliadhn’ as ùr,
Gach dùil gu mùirneach; surd air feum.				40

Sgeadaichear na lòin ’s na blàir
Fo chòmhdach àluinn lusan meanbh;
Sgaoilidh iad a mach ri gréin
An duilleach féin fo mhìle dealbh,
Gu gibeach caisreagach fo’m blàth					45
Le’n daithibh àillidh, fann-gheal, dearg,
Bileach, mealach, maoth-bhog, ùr,
Luirgneach, sùghmhor, driùchdach, gorm.

Gur h-ionnhuinn an sealladh fonnmhor
A chìtear air lom gach leacainn;					50
’S cùbhraidh leam na fìon na Frainge
Fàileadh thom, is bheann, is ghlacag,
Mìsleineach, biolaireach, sòbhrach,
Eagach cuach nan neòinein maiseach,
Seamragach, failleineach, brìghmhor,				55
Luachrach, dìtheineach, gun ghaiseadh.

Thig muilleinean do shluagh an fheòir
Beò fo thlus nam fann-ghath tlàth,
Le’n sgiathaibh sìoda, ball-bhreac òir,
’S iad daithte ’m bòidhchead mìos a’ Mhàigh;			60
Ann tuairneagaibh geal nam flùr
Dùisgidh iad le h-iochd a’ bhlàis
’S measgnaichidh an rìghleadh dlùth
’S a’ chéitein chiùin nach lot an càil!

Dìridh snodhach suas o’n fhriamaich,				65
Roimh cham-chuislean snìomhain bhad-chrann
Gu maoth-bhlasda, mealach cùbhraidh,
Sìor-chur sùigh ’sna fiùrain shlatach;
Bidh an còmhdach gorm a’ brùchdadh
Roimh shlios ùr nan dlùth-phreas dosrach,				70
Duilleach, babach, uasal, sgiamhach,
Dreach nam meur is rìomhach coltas.

[TD 223]

Bidh eòineinean binn a’ chàthair
A’ cruinneachadh shràbh gu neadan;
Togaidh iad ’sna geugaibh uaigneach					75
Aitribh chuartagach ri taice;
Luighidh gu clùthmhor ’nan tàmh
A bhlàiteachadh nan cruinn-ubh breaca,
Gus am brist an t-slige làn
’S an tig an t-àlach òg a mach dhoibh.				80

Thig éibhneas na bliadhn’ an tùs,
Mu’n crìochnaich an t-ùr-mhìos Màirt;
Bheir an spréidh an toradh trom
Le fosgladh am bronn gu làr:
Brùchdaidh minn is laoigh is uain,					85
’Nam mìltibh mu’n cuairt do’n bhlàr;
’S breac-gheal dreach nan raon ’s nan stùc,
Fo choisreadh mheanbh nan lùth-chleas bàth!

Bidh gabhair nan adhaircean cràcach
Stangach cam, an àird nan sgealb-chreag,				90
Ròb-bhrat iom-dhaitheach mu’n cuairt dhoibh,
Caitein ciar-dhubh, gruamach, gorm-ghlas;
’S na minneinean laghach greannar
Le meigeadaich fhann ’gan leanmhuinn:
’S mireineach a’ chleasachd ghuanach				95
Bhios air pòr beag luath nan geàrr-mheinn.

Caoirich cheig-rùsgach fo chòmhdach
Sgaoilt’ air réidhlein lòintean driùchdach;
’S uaineinean cho geal ri cainchein
Air chluaintean nan learg ri sùgradh.					100
An crodh mòr gu lìontaidh, làirceach
Ag ionaltradh fhàsach ùr-ghorm,
An dream lìth-dhonn, caisfhionn, bàn-bhreac
Guaillfhionn, crà-dhearg, màgach, dùmhail.

’S inntinneach an ceòl ri m’ chluais					105
Fann-gheum laogh mu’n cuairt do’n chrò,
Ri comh-rith timchioll nan raon,
Grad-bhrisg, seang-mhear, aotrom, beò;
Stairirich aig an luirgnean luath,
Sìos mu’n bhruaich gu guanach òg;					110
Steach ’s a mach a buailidh làin,
’S bras an leum ri bàirich bhò!

[TD 224]

’N aimsir ghnàthaichte na bliadhna,
Sgapar sìol gu biadh ’san fhearann,
’Ga thilgeadh ’na fhrasaibh dìona					115
’Sna h-iomairean fiara, cama;
Sgalag, is eich làidir, ghnìomhach
Ri straighlich nan cliath ’gan tarruing,
’S tìodhlaicear fo’n dùsluing mhìn,
An gràinein lìontaidh ’s brìghmhor toradh.				120

Sgoiltear am buntàta cnuachdach
’Na sgrailleagaibh cluasach, bachlach,
Théid an inneir phronn ’na lòdaibh
Socach, trom air chòmhnard achaidh;
Le treun-ghearrain chùbach, chàrnach,				l25
Cliathach spidreach, bràideach, strathrach;
Sùrd air teachd-an-tìr nan Gàidheal,
Dh’fheuch an tàrar e fo’n talamh.

’Nuair a thogas Phoebus àigh,
Mach gu h-àird nan nial a cheann,					130
O sheòmar dealrach a’ chuain
Ag òradh air chruach nam beann;
Brùchdaidh as gach ceàrn an tuath,
’Stigh cha’n fhuirich luath no mall,
Inntrigidh air gnìomh nam buadh,					135
Buntàta ’s inneir! suas an crann!

Théid an inneal-draibh an òrdugh,
Sean-eich làidir mhór a’ tarruing
Nan ionnstramaid gleadhrach, ròpach,
Beairt ’san lìonmhor cord is amull,					140
Ailbheagan nan cromag fiara,
Sochdach, coltrach, giadhach, langrach;
Glige-ghlaige crainn is iaruinn,
Sùrd air gnìomh o’m biadhchor toradh!

Hush! an t-ùraiche ’s am bàn-each,					145
Fear air ceann, ’s air crann ’sa’ chorraig,
Buntàta, ’s inneir theith ’na cliathaibh,
’Ga taomadh ’san fhiar-chlais chorraich,
Aig bannal clis, lùthmhor, gleusda,
Cridheil, aotrom, brisg, gun smalan;					150
’S gillean òg a’ dìol na h-àbhachd
Briathrach, gàireach, càirdeil, fearail.

[TD 225]

’Nuair dh’fholchar ’san ùir am pòr,
Thig feartan ’gar còir o’n àird,
A sgirtean liath-ghlas nan nial,					155
Frasaidh e gu ciatach blàth,
Silteach, sàmhach, lìonmhor, ciùin,
Trom ’na bhrùchdaibh ciùbhrach tlàth;
’S mìorbhailteach a’ bhraonach dhlùth,
Iarbhach maoth-mhìn, driùchdach, sèamh!				160

’S lìonmhor suaicheantas an Earraich
Nach comas domh ’luadh le fileachd;
Ràithe ’s tric a’ caochladh earraidh,
’S ioma car o ’thùs gu ’dheireadh;
Ràithe ’n tig am faoilleach feannaidh,				165
Fuar chloch-mheallain, stoirm nam peileir,
Feadag, Sguabag, gruaim a’ Ghearrain,
Crainntidh ’Chailleach is beurra friodhan.

’Nuair spùtas gaoth lom a’ Mhàirt oirnn,
Nì ’n t-sìd ud an t-àl a chrannadh,					170
Mìos cabhagach, oibreach, saothrach
Nam feasgar slaod-chianail, reangach;
Acras a’ diogladh nam maodal,
Blianach, caol-ghlas, aognaidh, greannach;
Deòghlar trian do t’fhìor-liunn-tàth uait,				175
’S mar ghad snìomhain tàirnear fad’ thu.

Ràithe ’san d’thig tùs annlainn,
Liteach, cabhrach, làghan lapach,
Druim-fhionn, cean-fhionn, brucach, riaspach,
Robach, dreamsglach, riabhach, rapach;				180
Càl is feòil, is cruinn-bhuntàta,
’S aran corca làidir, reachdmhor;
Bog no cruaidh, ma chanar biadh ris,
’S e nach diùlt an ciad ni ’s faisge.

’Nuair thig òg-mhìos céitein chiùin oirnn,				185
Bidh a’ bhliadhna ’n tùs a maise;
’S flathail, caoimhneil, soillse gréine;
Mìos geal ceutach, speur-ghorm, feartach,
Flùrach, ciùrach, bliochdach, maoineach,
Uanach, caorach, laoghach, martach,					190
Gruitheach, uachdrach, càiseach, sùghmhor,
Mealach, cùbhraidh, driùchdach, dosrach.

[TD 226]

’Nis théid Earrach uainn air chuairt
’S thig an samhradh ruaig a nall,
’S gorm-bhog duilleach gheug air choill,				195
Eunlaith ’seinn air bhàrr nan crann;
Driùchdan òir air feur gach glinn,
’S làn-thoil-inntinn sgiamh nam beann;
Théid mi ceum ro ’n lòn a nunn,
’S tàirneam crìoch air fonn mo rann.					200

Crìoch Dhàn Nan Aimsirean.

[TD 227]

SMEÒRACH MHIC-LACHAINN

’S smeòrach mise le cloinn Lachainn;
Seinneam ceòl air bhàrr nan dosaibh:
’S tric leam dùsgadh moch a m’ chadal
’S m’òran maidne ’sheinn le frogan.

Cha mhi ’m fitheach gionaich, sgaiteach,				5
No clamhan a’ chrom-ghuib shracaich,
’S cian mo linn o eòin a’ chàthair,
Chleachd tighinn beò air sàth nan ablach.

’S mór gum b’ anns’ an am ’bhi ’g éiridh
Madainn shamhraidh fhann-bhuig, chéitein,				10
Dìol nan rann gun ghreann gun éislein,
’S toirm an danns’ air chrann nan geugan.

Bha mi ’n còmhnuidh ’n tùs mo làithibh
Aig Peithinn nan sèamh-shruth airgid,
Measg nam flùran driùchdach tlàtha,					15
Fhuair mi m’ àrach pàirt do m’ aimsir.

Tha mi nis an tìr gun bhruaidlein,
Tìr tha feartach, reachdmhor, buadhail,
’S lìonmhor àgh tha ’fàs air uachdar
Tìr nan sealbh do’n ainm na Cluainean.				20

Tha na h-eòin is labhar coireal
Feadh na coille ’n dlùths nam badan,
Buidheann phròiseil, cheòlmhor, loinneil,
Àrd an coilleag; binn an glaigeal.

Tha gach crann gu trom fo chòmhdach,				25
Duilleach babach, meurach, cròcach;
Stràc do’n mheas air shlios nan ògan,
’S eunlaith ’seinn nam fonn an òrdugh.

[TD 228]

Coisreadh lùthmhor, mùirneach, greannmhor,
Seòlta gluasad fuaim an seannsar;					30
Pòr gun sgread, gun reasg, gun teanndachd,
Gleusd’ am feadain; deas an ranndachd.

Grian ag éiridh dealrach, òr-bhuidh,
Le gath soills’ air ghorm nam mór-bheann,
Fàileadh cùbhraidh dhriùchd nan lòintean				35
’Sileadh meal’ air bhàrr gach feòirnein.

Eòin bheag bhuchlach nam pong ceòlmhor!
Comh-fhreagraibh leam téis an òrain;
Dreach nan Cluainean mar bu chòir dhomh,
Dh’innsinn sìos am briathraibh òrdail.				40

Talamh grianach, tlusmhor, teith,
Aghaidh deas, is cùl ri fuachd;
Ged thig dùdlachd shneachd is reòta,
Cha bhean deò dha do’n ghaoith tuath.

’S ionmhuinn leam a’ chulaidh fhraoich				45
Dh’fhàs air taobh nan luirgnean cas,
Badach, gaganach, caoin, ùr,
’S neòil do’n mhil a’ smùideadh as.

’S bòidheach treud nan uainein geala
’Rith ’s a’ réis feadh chluainean bainnear;				50
’S caoirich bhronnach, throma, cheigeach
Air ’m bu sheideach blonag shaille.

’S blasda soilleir uisg’ am fuaran
Fallain brisg, gun mheisg gun bhruaidlein;
’S cràcach, gibeach, biolair uaine.					55
’Fàs gu h-àillidh làimh ri ’m bruachaibh.

’S labhar fuaim nan sruthan siùbhlach
Théid thar bhalbhag dlùth nan alltan;
Tururaich mhear gach cuailein dubh-ghuirm,
’Dol feadh lùb roimh làr nan gleanntaibh.				60

’S taitneach, sgiamhach, maoth-bhog, ùr,
Fàs do fhlùr is lìonmhor dreach,
Mar ghorm rionnagach nan speur
Dealbh gach seud a sgaoil mu d’ bhrat.

[TD 229]

Brat nan dìthein driùchdach, guamach,				65
Lurach, luachrach, dualach, bachlach.
Cuachan geal nan neòinein eagach,
Sid an sgeadach tha mu d’ ghlacaibh.

Do chrodh laoigh air lom an àilein
Reamhar, sultmhor, lìontaidh, làirceach				70
Caisfhionn, druim-fhionn, guaillean crà-dhearg,
Bainnear, bliochdach sliochd gun fhàillinn.

Baile feartach coirce ’s eòrna,
’S reachdmhor fàs air dhailthean còmhnard;
B’e sid bàrr nam mìle sòlas						75
Chuireadh sgraing na gort’ air fògradh.

Talamh tarbhach trom gu gnàisich,
Leatromach fo bhàrr buntàta,
Chinn gu luirgneach, meurach, màgach,
Cluigeineach le plumbais àillidh.					80

’S tric do phreasan peurach, ùbhlach,
Gròiseideach, trom-dhearcach, dubh-dhonn,
’Luisreadh sìos le gagain dhriùchdach,
’S buan an t-slàint’ am fàileadh cùbhraidh.

Baile coisrighte nam beannachd,					85
Fraochach, flùrach, luachrach, mealach,
Martach, laoghach, caorach, bainnear,
Coillteach, duilleach, geugach, torach.

’Nis tha carbad boillsgeil Phoebus
A’ marcachd ann àird nan speuraibh;					90
’S o’n tha ’n rann ann cuimse faidead,
’S tìm ’bhi lasachadh nan teudan.

[TD 230]

ÒRAN DO’N NOLLAIG

A nigheanan! biodh cridhealas
’Ga fhrithealadh ’san am leibh;
Cha dlighe dhuinn ’bhi suidheagan
’S ar cridheachan fo champar;
Bheir mise ’n ceòl gu fileanta						5
Le frith-léimnich nan rann duibh,
’S grad-éirgheadh ceathrar inich théid
Gu h-innealta romh’n dannsa.

’S i Nollaig i! b’e sonas duinn!
C’ar son a bhiodh oirnn anntlachd?					10
’S e ’s tocha leinn ’bhi soganach,
Na biodh am botul gann oirnn;
Biodh sgop an t-sruthain fhortanaich
Air bhàrr nan copan seannsail;
’S gu sgobar as gu socrach i,						15
Cha ’n fhiù gun deoch an dannsa.

’S i Nollaig am is toiliche
Le molamas an annlainn,
Gu h-imeacach, càiseach, botulach,
A dh’fhuadach gort a’ ghanntair;					20
Na bonnaich chruinn-thiugh, chorca, ’tighinn
Air bhrod-mhiasaibh a nall duinn,
Gu ròslach, feòl-bhruich, brotagach;
’S gun dèantar cosd gun taing leinn.

Am fasan bh’ aig ar n-athraichean,					25
Comh-leanamaid ’s gach am ris;
Na cleachdainnean a bh’ acasan
Na leigear dad air chall diubh;
Gur cliùiteach, mùirneach, aighearach
An taitheadas bu cheann duibh,					30
B’e ’m beus ’bhi tlachdmhor, fialaidh, ceart,
’S am pailteas fo’n comannda.

[TD 231]

Gach mùgaire trom airstealach
Tha ’snaidheadh as le ganntas
Cha’n iarr sinn iad an taice ruinn,					35
’S neo-chridheil gart an dranndain;
’S i ’bhuidheann éibhneach aigeannach,
Bu tlachdmhoire ’bhi ’cainnt riu,
Bho’n tig an ealaidh bhlasadach
Is taitneach siùbhal ranntachd.					40

’S i nochd an oidhch’ is urramaiche
Chunnaic sinn le ’r sealltuinn;
Gur furanach a bhuineadh dhuinn
A cumail mar a gheall sinn:
Biodh sùlas air a’ mhuirichinn					45
Gun mhulad ’gan cur aimhreith
’S bheir mise ’n ealaidh chuireadaich
Is iullagaiche srann duibh.

[TD 232]

DUAN DO DH’OIDHCHE NA BLIADHN’ ÙIRE

Ùrlar

’S i nochd an oidhche ’s buadhaile dh’òrduicheadh;
Dìolamaid an duan mar is còir dhuinn:
Tha bliadhn’ air imeachd uainn,
Bliadhn’ a’ teachd oirnn nuadh,
’G inntreachdainn le cuartachadh òrdamail.				5
’Nochd an oidhch’ is dual duinn ’bhi ròiceil;
An fhéisd ’ga cur a suas air na bòrdaibh,
A’ ghloine ’dol mu’n cuairt,
Fallain an stuth fuar,
Rati bho ’n taigh tuath, Mac na Tòisiche:				10
Cridhealas gun ghruaim aig ar n-òigearaibh,
Bannal thogas fuaim fo na h-òranaibh:
Fiodhull ’ga cur suas,
Ionnstramaid nam buadh
Labhras na puirt luatha bu cheòlmhoire.				15
Guidheam dhuibh gach uair
Àille ’s tlachd is buaidh
Cleachdainnean nan uaillsean thug fòghlum dhuibh;
Fad bhur saoghail bhuain
Pailt bhur bliochd ’s bhur buar,					20
Fortan air bhur sluagh, ’fhad ’s is beò iad.


Siubhal

O! seinnibh an Ealaidh
Roimh’n cabhagach straonadh;
Ealaidh bheag, ghrad-bhriathrach
Aigeannach aotrom,							25
Shuganach, chaithreamach
Inntinneach aithghearr
A thogadh ar n-aigneadh
O ghart-ghreann an Fhaoillich:

[TD 233]

’Cholluinn so; ’challuinn sid,						30
’Fhearaibh mo ghaoil-sa!
Buailibh am balla le
Deannal nan gaoirdein;
Sàr-bhuillean streallanta
Troma nan gallan bheir						35
Dìosgan is farum air
Darach nan taobhan.

Critheadh an astail le
Sitheadh nan cnapaibh bu
Neartmhoire slachdraich ri						40
Clachan an aolaidh!
Feadartaich sadaidh nan
Cleathannan seacaidh bheir
Cnead air gach aisne do
Dh’aitribh na faoileachd.						45

A mhuinntir tha ’steach, ’gam bu
Chleachdadh ’bhi caomh! mo
Dhùrachd d’ar n-aitim aig
Faidead an saoghail,
Éibhneas gun airteal, gun						50
Éiginn, gun airce, gach
Ni mar bu taitniche
’S ait leam ’bhi saor dhuibh;

Deadh-bhean an tighe, ’s a
Companach flathail, gu ma						55
Maithreann iad fallain, gu ’m
Maitheas a sgaoileadh;
Sonas is pailteas a’
Leanailt ri’r macaibh; ’s am
Freasdal mar neart dhoibh o						60
Ghlacaibh gach baoghail.


Crun-luath

Ma’s maith leibh sinn a leanailt
Air an Ealaidh mar a thòisich
Gun aithris sinn gu h-aithghearr i
Cho chabhagach ’s is còir dhuinn:					65

[TD 234]

So ’n dara h-oidhche ’s aighearaiche
Shoillsich reul a h-athar oirnn,
’S i oidhche choinnle Challuinn, teachd
Na h-ath-bhliadhn’ as a h-òige.

Mar dh’innseas luchd na h-eachdraidh dhuit				70
’S e ’n cleachdadh bha bho thòs aig
Na linntean a chaidh seachad oirnn
Mu ’n challuinn a bhi ròiceil:
Gach rìoghachd anns a’ chruinne
’San d’rinn cinneadh daonna tuineachadh				75
Gur sulasach gach muirichinn
’Gam furan mu na bòrdaibh.

’Nuair théid sinn thun ar coimhearsnaich
’Ga choimhead mar bu dòigh dhuinn,
’S gun colluinnich sinn aitribhnean					80
Le slachdairean nan cròc-cheann,
’S iad briathran fir-an-tighe ruinn:—
“A mhacaibh nan sonn flathasach
“A b’fhialaidh ri luchd tathaich,
“Leam is taitneach sibh am fheòraich:				85

“Anuas, a bhean, ’s thoir pailteas duinn;
“Biodh Flòra bhàn gu spealtadh leat,
“’S fear smearach miadh nan ceapairean
“’Na chnapaidh air a’ bhòrd; fair
“A nall am botul urramach						90
“’S gun òlamaid gu h-urranta
“Deoch slàinte nam fear furanach
“’S neo-sgrubail as tigh-òsda.”


Siubhal

Cumar oidhche na calluinn
Gu farumach, sùrdail,							95
Eireachdail, ceanalta,
’Leanailt ar dùchais,
Fiùghanta, farasta,
Fialaidh gu sgapadh,
Biodh annlann gu taiceil						100
Air cheapairean dùmhail:

[TD 235]

Riaraichear Rati,
Sruth miadhail na braiche;
Biodh breisleach a dheataich
Ann claignichean mùirneach!						105
Innsidh mi sgeul duibh
Cha bhreugan gun ghrunnd e,
Dèanaibh rium éisdeachd,
Tha reusan ’ga ghiùlan;
Muinntir na féile							110
Bhios furanach, éibhneach,
Gun cheasad gun éiginn
Dhìolas a’ bhannag
Do’n fhear thig ’ga ionnsaidh,
Chumas le h-àbhachd							115
Oidhch’ àigh na bliadhn’ ùir, bidh
Pailteas gun fhàillinn,
Bidh fallaineachd slàinte
Bidh piseach gu bràth air
An àlach gun chunntas;						120
Gearan na cànran
Cha chluinnear ’nam fàrdaich
Ach cridhealas càirdeil
Gun dranndan, gun tunnsgul;
Lìonmhor mar rainich							125
An stoc air gach baile,
Sliochd buan mar an darach
Is maireann ’na rùsg; thig
Sonas a’s maitheas
’Nan coinnibh gach rathad						130
’S bidh dùilean an athair
A’ gabhail diubh cùram.


Crun-luath

Le foighidinn bheag fathasd
Bheir mi naidheachd dhuibh ’sa’ chrun-luath,
Gu h-ath-ghoirid mu’n aitim sin					135
A chleachd a bhi cho ghnùth, leis
’M bu mhiannaiche gu spadadh sibh
Na h-eanchainnean a ’n claignean,
Na gun riaraicheadh iad dad oirbh
Do’n phailteas tha ’nan cùiltean;					140

[TD 236]

Ged bhiodh gob geur an acrais
Ann an aisirean do ghrùthain,
’S do mhionach beag ’ga chagnadh
Le bhi ’trasgaidh fad na h-ùine!
A’ mhuinntir sin cha’n aithne dhoibh					145
Na bhuineas do bhi ceanalta
Gun eirachdas, gun fharasdachd
Ach tabaid is don-ionnsaich;

Cha chluinneadh tu, ’dol seachad orr’,
Ach toirm na cigge-chaigge,						150
Bristeadh chuigeal mu na claignichean
Is cnapadaich nan rùdan;
’Nuair thriallas iad a baile,
Cha bhi breamas anns an dùthaich
Nach sìn orra ’gan teannadh;						155
Na th’ air thalamh tha dhiubh diùmbach;

Bidh driod-fhortain na dunach orra
’H-uile taobh a chuirear iad;
An glumagan nan rumaichean
Gu’n tumar iad gu ’n sùilean!						160
Na loguidean, ’s na bodaich
Bidh a’ cogadh ris a’ mhuinntir;
Gach tàcharan is glaistig
Bhios a’ tatruich ann as t-oidhche;

Bidh eireallaich is fomhairean					165
Is uadh-bhéistean a’ comhartaich
Gach urraisg agus omharlair
Is omharraidh nì raoichdich
Thig orra sid gu ladurna
’Gan slaodadh as na leapannan,					170
’Gan eaglachadh gu bagarrach
Le slachdraich a bhios oillteil!

’S a nise bho ’na dh’aithris sinn
Na rannan mar a b’ eòl duinn
Air m’ fhalluing gur a ceanal duibh					175
Ar bannag ’chur air seòl duinn;
Gun bhuannaichd sinn gu deimhinn oirbh
An tuarasdal a ghealladh leibh
Gloin’ fhuar do stuth nam mear-chinn
A baraille na Tòiseachd.						180

[TD 237]

RANN DO’N LEISG

A Leisg reangach, ròbach, dhuaichnidh!
Mallachd buan o rann nam bàrd dhuit;
’S bochd an t-sian do’n tì bheir cluas dhuit,
’S dearbh nach dual gun dèan e tàbhachd.

’S fìor an sgeul a sgrìobh Rìgh Solamh				5
Nach robh sonas riamh ad ghlacaibh;
A chairbh rag gun sgrid, gun fhosgladh,
Trom-cheann marbh nach mosgail facal.

’S ronngach, fàrdalach gun ruth-bhalg
Do shean-chlosach bhrucach, lachdunn;				10
’S miann leat coimhearsp bhuan an rosaid,
Dealbh na gorta sgaoil mu t’asdail.

Thu fo’n lùirich ’nad chuail-chnàmhaich,
Reic thu Phàrrais air son cadail:
Dréin an aoig ’nad ghrod-chraos beàrnach				15
Do chràg cheàrr am muing do phap-chinn.

Sid an sluagh thug bith an tùs duit,
Am mi-chùram, ’s dì-na-sgoinne,
Slabhraidh theann do phraisich chruaidh ort
’S dà cheud punnd do’n luaidh ad dheireadh.				20

A Leisg throm ’gam bodhar spad-chluas!
’S tu ’n gadaiche shlaid na h-aimsreach;
Ged bhiodh mìle cuip ’gad shlaiseadh,
Cha tig an stadaich a t’earball.

Sibhs’ anns a’ bheil feum is dìreadh,					25
Ruithibh grad an tìm gu freagairt;
Mu’n cosgrar sibh fo shlait iarainn
Ban-mhaighstir iarnaidh na sgreatachd.

[TD 238]

PEATHANN

’S i Peathann nan linngeannan, mìn-shruthach sèamh,
Gur h-inntinneach prìseil a fìor-uisge tlàth,
Sùgh meala nan dìthein tha ’cinntinn mu’n bhlàr,
Chuir slàinte mo chàileachd am buainead;
Gur h-éibhneach na h-uaineinean guaineasach beò,			5
’S iad mireanach, cluas-bhiorach, luathsganach, òg,
A’ duibh-rith, ’s a’ ruagail feadh chluainean an fheòir
Tha ’fàs air na lòintean mu’n cuairt dhuit.

’S iad t’uisgeachan gloine bu shoilleire tonn,
Ciùin-shìobhalta, sàmhach a shnàmhas roimh’n fhonn,		10
Na bradain ’nam feachdaibh bu bhreac-lannach com,
Gu bras-mhear a’ tionndadh ’sa’ chuartaig:
Tha oibrean nan siantan is mìorbhuilteach dealbh
Air an tarruing gu grinn air do mhìn-bhroilleach balbh;
Cha’n innsinn gu dìlinn mar mhìle gach sealbh			15
’S na faileasaibh ainmeil th’ air t’uachdar.

’S tric a bheachdaich mi ’m bradan air t’aigeal ’na sgleò,
Gu geal-bhronnach, glas, air a dhealtradh le h-òr,
’Na shlachdairneach fada ’s e ’cabadh a bheòil
Am badaibh do’n rabhagaich uaine:					20
’Nuair théid e ’na fhaicill gu grad-charach còrr
’S a shaighdeas e seachad air bhreac-itibh beò,
Bidh na tonnan a dh’fhalbhas le h-aintheas o ’shròin
Ri gaineamh nam balbhag a’ fuaimrich.

O’n tulaich bhig ait tha fo bhrataich do’n driùchd,			25
Gur taitneach leam faicinn dol seachad do lùb;
Gorm nèamha gu daitht’ air do leac-aodann ciùin,
Ach ’san ionad ’s an siùbhlach roimh ghairbh thu;
Gur sìobhalta shiabas tu sìos leis a’ ghleann,
Mar nathair dhuibh-stiallaich, roimh fhiarainnean cam;		30
Loch Airceig ceann-crìche do shlìob-shruithean mall,
’S tu ’brùchdadh ad dheann ann le toirmrich.

[TD 239]

Nan d’thugta dhomh deasbud is freagairt nam bàrd,
Cliù Tibris cha seasadh am feasd ann ad dhàil;
A rinn filidh na h-Eadailt is deas-fhoclach dàn			35
’Chur an suim anns a’ chànain neo-chearbaich:
Ach teine na bàrdachd cha tàlaidh e ’m cheann,
Cha d’fhosgladh mo chàileachd a dh’àireamh nan rann,
’S théid fiodhull na ràcail gu h-àrd air an staing,
’S gun criòchnaich mi rabhdal mo sheanchais.			40


DÀN MU CHONALTRADH

’Nuair bha Gàidhlig aig na h-eòin
’S a thuigeadh iad glòir nan dàn,
Bu tric an còmhradh ’sa’ choill
Air ioma poing, ma’s fìor am bàrd.

Thàinig pigheid luath na gleadhraich,					5
Shuidh i air grod-mheur còsach feàrna;
Bha ’chomhachag ’na gurrach riabhach,
M’a coinnibh gu ciallach, sàmhach.

Dh’éirich a’ pigheid gu grad;
Thuirt i, ’s i ’stailceadh a bonn:					10
“An tusa sin ad mheall air stob?
“An-uair air do chlod-cheann trom!

“’M bi do theanga ’ghnàth fo ghlais,
“’S tu gun luaidh air neach na ni,
“Cho dùinte ri sean-chloich bhric?					15
“A spuc-shuileach, a’ chnaip gun bhrìgh!”

“Pu-hu-hù-u! tha thu faoin;”
Os eun maol a’ mhothair chòir;
“O ’s mis’ tha fiosrach ’sa’ chùis,
“’Eudail! ’s beag an tùr tha ’d ghlòir,					20

“Cha bheus leam-sa glige-ghlaige;
“’Chaoidh cha ghabh mi tlachd do’n luath-bheul;
“Labhraidh mi ’nuair chì mi feum air,
“’S cha choisinn mo bheul domh bruaidlein.

[TD 240]

“Ach ’s tric càch ort féin a’ magadh,					25
“’S a liuthad glug-mhearachd bristeach
“Thaomas le cladharrachd fhacal
“O shìor-chlabar gaib gunn tuigse.”

Bu ghreis doibh mar so ’sa’ chonnspaid
A’ geàrr-bhearradh glòir a chéile,					30
Gus ’n do leum a nuas an glaisein,
’S rinn esan gach beairt a réiteach’.

Air gach taobh ’nuair chual’ e ’chùis,
Thuirt e riu le rùn gun chleith:
“Masa fìor mo bhriathran éisdeachd					35
“So mar dhèarnainn féin duibh breith:

“’S ioma barail a measg sluaigh;
“’S toil le cuid na’s fuath le càch;
“Pàirt their dìreach na ni cùis
“’S cuid nach dùraig sgur gu bràth.					40

“Tha am gu labhairt, ’s am ’bhi sàmhach,
“Am gu cràbhadh, ’s am dibhearsain,
“Am gu bròn is am gu h-àbhachd;
“’S sona ’n dream a thàras ceart iad.

“’S lìonmhor iad d’an ainm ’bhi tuigseach,				45
“O’n d’thig mìle tuiteam cearbach,
“Corr’ uair a mheasadh tu gòrach,
“Aig tuilleadh ’s a’ chòir do sheanchas.

“Neach d’am bi ’theanga fo smachd,
“’S ainmig leis gun ghluais e lochd;					50
“’S saoilear gum bi ’n t-ùmaidh glic,
“Na’m b’eòl da bhi tric ’na thosd.”

[TD 241]

EALAIDH GHAOIL

Gur gile mo leannan no ’n eal’ air an t-snàmh,
No cobhar na tuinne, ’s e ’tilleadh bho’n tràigh;
No ’m blàth-bhainne buaile, ’s a’ chuach leis fo bhàrr,
No sneachd nan glann dosrach, ’s e’ ga fhroiseadh mu’n bhlàr.

Tha cas-fhalt mo rùin-sa gu siùbhlach a’ snìomh,			5
Mar na neòil bhuidhe lùbas air stùcaibh nan sliabh,
Tha a gruaidh mar an ròs ’nuair is bòidhche bhios ’fhiamh,
Fo ùr-dhealt a’ Chéitein, mu ’n éirich a’ ghrian.

Mar Bhénus boillsgeadh thar choilltibh nan àrd,
Tha a mìog-shùil ’gam bhuaireadh le suaicheantas gràidh;		10
Tha bràighe nan seud ann an éideadh gach àigh,
Mar ghealaich nan speur ’s i ’cur reultan fo phràmh.

Bidh ’n uiseag ’s an smeòrach feadh lòintibh nan driùchd,
’Toirt fàilte le’n òran do’n òg-mhadainn chiùin;
Ach tha ’n uiseag neo-sheòlta, ’s an smeòrach gun sunnd,		15
’Nuair thòisicheas m’ eudail air gleusadh a ciùil.

’Nuair thig samhraidh nan neòinein a’ còmhdach nam bruach,
’S gach eòinein ’sa’ chròc-choill’ a’ ceòl leis a’ chuaich,
Bidh mise gu h-éibhinn a’ léimrich ’s a’ ruaig,
Fo dhlù-mheuraibh sgàileach a’ mànran ri m’ luaidh.		20

Fonn.—
Air fàillirin ìllirin ìùillirin ò,
Air fàillirin ìllirin ìuillirin ò,
Air fàillirin ìllirin iùillirin ò,
Gur bòidheach an comunn tha ’n coinneamh Strath Mòr.

[TD 242]

ELIDH CHAMARON.

Maighdean ùr nan dlùth-chiabh fàinneach,
Eilidh Chamaron, nighean a’ Bhàillidh;
Binn mar théud na fìdhl’ a gàire,
Chiad ’n bhliadhna dìolam dàn di.

Tha mo ghaol air do chùl dualach,					5
’S do bheul meachair dh’fhàs gun ghruaimean;
Na’n ruigeadh do cheann mo ghuallainn,
Dhèanainn strith m’an leiginn bhuam thu.

Bu tu ’n t-sòbhrach gheal-bhuidhe, ghreannar
Dh’fhàs a suas mu bhruaich nan alltan,				10
Neòinein ùr nan lòintean gleannmhor
Reul air dhreach na maidne samhraidh.

Seang-chorp sunndach, aotrom, fallain,
Craicionn sneachd mar chneas na h-eala,
Miann gach stàid’ is àird’ air thalamh				15
Bhi ’n caoimhneas-gràidh do dhà shùil mheallach.

Deud geal ìbhridh, dìonach, snaidhte,
’S bòidhche fiamh na sgiamh na cailce;
Bialan siùcair òigh na maise!
’S binne ’ceòl na smeòrach mhaidne.					20

Mar pheucaig chiataich fiamh do mhala,
Dà shùil ghorm fo chaol-rosg tana,
Làn do shùl mar dhriùchda meala,
Dhèanadh do rùn an diùc a mhealladh.

Eilidh Chamaron, ’s tu tha bòidheach,				25
’S do dhà ghruaidh cho dearg ’s na ròsan,
Pòg mar shiùcar, rùn gach òigeir,
’S gile do chneas na sneachd nam mòrbheann.

[TD 243]

Sud mo dhùrachd dhuit gu toileil,
Am meas ’s am mùirn, an cliù ’s an onair,				30
Buaidh do d’shliochd, ’s mo shliocd-s’ an con-àgh,
Mar choill ùir a’ brùchdadh toraidh!

’S lìonmhor buaidh a fhuair an ainnir
Bho ’n chiad là ghluais i ’n tùs air thalamh,
Am mile trian cha dèanainn aithris,					35
Ged bu leam na ciada teanga!

Fonn.—
Air fàillill ò na hùg oirionn ò,
Air fàillill ò na hùg oirionn ò,
Air fàillill éile na h-ùraibh horò,
Gaol nan cailin, ’s gur a tu i.

[TD 244]

CLACH-CHUIMHNE

’Fhir astair! thig faisg is leugh
Sgeul air ceartas an Dé bhuain;
Éisd ri dìol na ceilg’ a dh’fhàg
A’ Cheapach ’na làraich fhuair.

Sgaoil na milltich lìon an éig						5
Mu bhòrd éibhinn nam fleadh fial
’S mheasgnaich iad an sean ’s na h-òig
’San aon tòrr ’nam fuil gun ghíomh.

Mhosgail corruich an t-Àrd-Thriath,
Ursann dhian nan còmhlan cruaidh,					10
Morair Chlann Dòmhnuill an fhraoich,
Leòghann nan euchd, craobh nam buadh;

Dh’iarr e ’s chaidh Dìoghailt ’na leum,
Mar bheithir bheumnaich nan nial,
Ghlac e ’n dream a dheilbh an fhoill,					15
’S thug làn-duais mar thoill an gnìomh.

Làmh riut, ’sa’ ’ghorm-fhuaran ghrinn,
Dh’ionnlaideadh seachd cinn nan lùb,
’S aig casaibh a’ ghaisgich àigh
Thilgeadh iad air làr a’ dhùin.						20

Còrr is còig fichead bliadhn’ deug
Thriall mu’n speur bho dheas gu tuath,
Bho’n ghairmeadh Tobar-nan-ceann,
Do’n t-sruthan so ’n cainnt an t-sluaigh.

Mise ’n seachdamh thar dheich glùin					25
Do fhreumh ùiseil an laoich thréin,
Mac Mhic Alasdair m’ainm gnàiths,
Flath Chlann Dòmhnuill nan sàr euchd,

Thog mi ’chlach-s’ air lom an raoin,
Faisg air caochan a’ chliù bhuain,					30
Mar mheas do cheann-stuic nan triath,
’S gun cuimhnicht’ an gnìomh ri luaths.

[TD 245]

MARBHRANN

Och nan och! mar a ta mi!
Thréig mo shùgradh, mo mhànran, ’s mo cheòl!
’S trom an acaid tha ’m chràdh-lot;
’S goirt am beum a rinn sgàinteach am fheòil.;
Mi mar annrach nan cuaintean,					5
A chailleas ’astar feadh stuaghaibh ’sa’ cheò;
O’n bhuail teachdair a’ bhàis thu
A charaid chaoimh, bu neo-fhàilteumach glòir.

A ghaoil! a ghaoil de na fearaibh!
’S fuar an nochd air an darach do chreubh;				10
’S fuar an nochd air a’ bhòrd thu,
’Fhiùrain uasail, bu stòild’ ann ad bheus!
An làmh gheal, fhuranach, chàirdeil,
As tric a ghlac mi le fàilte gun phléid,
Ri d’thaobh ’san anairt ’na sìneadh,					15
’Na meall fuar crèadha, fo chìs aig an eug.

A’ mhìog-sùil donn bu tlàth sealladh,
A nis air tionndadh gun lannair ad cheann!
Is sàmhach binn-ghuth nan ealaidh!
Is dùinte ’m beul ud o’m b’annasach cainnt!				20
An cridhe fìrinneach soilleir,
Leis ’m bu spìdeil duais foille, no sannt;
An nochd gun phlosg air an déile,
Sian mo-dhosguinn, nach breugach mo rann.

Gun smid tha ’n ceann anns na thàrmaich				25
Bladh gach eòlais a b’àird’ ann am miadh;
Gliocas eagnaidh na Gréige,
’S na thuig an Eadailt bu gheur-fhoclaich brìgh!
’S balbh fear-rèitich gach teagaimh
Anns a’ bheurla chruaidh, spreigearra, ghrinn!			30
’Nuair bhios luchd fòghluim for dhubhar,
Co ’nad ionads’ a dh’fhuasglas an t-snaim?

[TD 246]

’S balbh an labhraiche pongail,
Bu tearc r’a fhaotainn a chompanach beòil;
Am briathraibh snaidhte, sgèimh-dhealbhach,			35
A chur na h-ealaidh no ’n t-seanchais air n-eòil.
Ge b’e bàrd an dàin cheutaich,
Mu chian-astar Aenèais o Thròidh;
’S fìrinn cheart nach bu diù leis,
E féin thoirt mar ùghdair do sgeòil					40

Gun smid tha’n gliocair a b’ eòlach
Air fad na cruitheachd a dh’òrduich Mac Dhé!
Gach gnè an saoghal na fairge,
’Sa’ mhachair chòmhnard, no ’n garbhlach an t-sléibh:
Gach bileag ghorm a tha lùbadh,					45
Fo throm-eallaich nan driùchd ris a’ ghréin:
’San rìoghachd mheatailteach b’àghmhor
Do phurp ag innse dhuinn nàdur gach seud.

’S balbh fear-aithne nan ràidean,
A shoillsich aingil is fàidhean o thùs;					50
Is soisgeul glòrmhor na slàinte,
Thug fìos air tròcairean Àrd-Rìgh nan dùl:
An stéidh gach teagaisg bu ghràsmhor,
’S tearc pears-eaglais thug bàrr ort, a rùin!
Dòchas t’anma bu làidir						55
’S an fhuil a dhòirteadh gu Pàrras thoirt dhùinn.

Riaghlaich t’eòlas do ghiùlan,
Modh na foirfeachd a b’iùl duit ’s gach ceum;
Do mhòr-chridh’ uasal gun tnùth ann,
Gun ghoimh, gun uabhar, gun lùbaibh, gun bhreug,			60
Cha b’ uailse tholgach an fhasain,
Cha dealradh saoibhreis a dh’atadh do spéis;
’S i ’n inntinn fhìor-ghlan a b’fhiù leat,
Is fòghlum dìchill ’ga stiùireadh le céill.

Mo chreach léir! an tigh mùirneach,					65
’S am faict’ a’ ghreadhain gu sunndach mu’n bhòrd,
Dreòs na céire ’toirt soillse,
Gach fìon bu taitniche faoileas fo chròic;
Do chuilm bu chonaltrach fàilteach,
B’aiseag slàinte dhuinn mànran do bheòil;				70
Bu bhinn a thogail na téis thu,
’S a’ chruit fhonnmhor ’ga gleusadh gu ceòl.

[TD 247]

’Nuair dh’éirgheadh còisridh bu choinnealt,
A dhanns’ gu lùthmhor ri pronnadh nam pong;
Gum b’ éibhinn cridh’ do mhnà-comuinn,				75
Do chròilein maoth ’s iad gu tomanach, donn;
A ghearradh leum air bhòrd loma,
’Dol seach a chéile mar ghoireadh am fonn;
Ach dh’fhalbh sud uile mar bhruadar,
No bristead builgein air uachdar nan tonn.				80

A rìgh! gur cianail mo smaointean
Ri linn do t’àros bhi faontrach gun mhùirn!
Sguir a’ chuilm ’s an ceòl-gàire,
Chaidh meoghail ghreadhnach is mànran o’r cùl:
Chinn an talla fuar fàsail,						85
’S e chuir mullach na fàrdoich ’na smùr,
Ceann na dìdinn, ’s na riaghailt,
A bhi ’sa’ chadal throm shìorruidh nach dùisg!

Do bhanntrach bhochd mar eun tiamhaidh,
Ri truagh-thùrsa, ’s a sgiathan mu h-àl;				90
A neadan creachta, ’s i dòineach,
Mu gaol a sholair an lòn doibh gach tràth;
O’n dh’imich fìreun na h-ealtainn,
Tha’n t-searbh-dhìle ’tighinn thart as gach àird;
A Rìgh nan aingeal! bi ’d dhìon doibh,				95
’S tionndaidh ascaoin na sìne gu tlàths.

’S ioma sùil a ta silteach,
A thaobh ùidh nam fear glic gun bhi buan:
Tha mìltean ùrnuigh ’gad leantainn,
Le mìltibh dùrachd, is beannachd gu t’uaigh;				100
A liuthad diùlannach ainnis,
A dh’àrdaich t’ionnsachadh ainneamh gu h-uaill,
’S gach là bhios càirdeas air faoineachd,
A Bheattie chliùitich! bidh cuimhn’ air do luach.

Rinn t’eug sinn uile gun sòlas,					105
Tha teach nan innleachd, ’s an òigridh fo phràmh;
Chaidh Albainn buileach fo éislein;
Sguir na Ceòlraidhean Greugach de’n dàn;
Thàinig dall-bhrat na h-oidhch’ oirnn,
O’n chaidh lòchran na soillse ’na smàl;				110
B’e sud an crith-reothadh céitein,
A mhill am fochann bu cheutaiche bàrr!

[TD 248]

Bu tu craobh-abhull a’ ghàraidh,
A chaoidh cha chinnich na’s àillidh fo’n ghréin!
Dealt an t-samhraidh mu ’blàthaibh,					115
Luisreadh dhuilleag air chràcaibh a geug;
Ach thilg dubh-dhoirionn a’ gheamhraidh,
A’ bheithir theinntidh le srann as an speur;
Thuit an gallan úr rìomhach,
’S uile-mhaise ghrad-chrìon air an fheur!				120

A Thì tha ’stiùireadh na cruinne!
’S tu leig d’ar n-ionnsaidh am buille bha cruaidh!
Sinne chaill an t-sàr-ulaidh,
Neamhnaid phrìseil nan iomadaidh buaidh!
Dh’fhalbh a’ chombaisd, ’s na siùil oirnn,				125
Chaidh an gaisreadh ’san fhiùbhaidh ’nam bruan;
Gach creag ’na cunnart do’n iùbhraich,
O’n laigh an duibhr’ air reul-iùil an taobh-tuath.

Och nan och mar a ta mi!
Mo chridhe ’n impis bhi sgàinte le bròn!				130
Tha ’n caraid-cùirt’ an déidh m’ fhàgail,
A sheasadh dùrachdach dàn air mo chòir:
Bidh sud am chliabh mar bheum cnàmhain,
Gus an uair anns an tàr mi fo’n fhòid;
Ach ’s glic an t-Aon a thug cìs dhinn,				135
’S da òrdugh naomh biomaid strìochdta gach lò.

[TD 249]

AM MESSIAH AIG MR POPE

A nionan Saleim! tionnsgnaibh òran réidh;
’Sna puinng is àirde gluaisear dàn nan speur.
Na fuarain bhlàir, le sgàil nan gorm-choill’ ùr,
’S na bruadair Ghreugach, theich gu léir fo ’r cùl.
A Rìgh thug càil do’n Fhàidhe ghleusadh ceòil			5
Le h-éibhlig naoimh! cuir blàths an laoidh mo bheòil.

Mu linn na slàinte sheinn am bàrd o chian:—
Bidh Mac aig Òigh, aig Òigh is toireach sìol.
O fhreumhaich Iesse faic le teas a’ fas
A suas ’sa’ speur a’ gheug is cùbhraidh blàth!			10
Bidh spiorad Dé ’ga ghluasad fhéin mu ’bàrr
’S ’san dos neo-sheargta tèarnaidh Calman Nèamh.
Silibh, a neòil, an dealt o’n àird gu dlùth,
Trom-shàmhach, maoth-bhog, frasach, braonach ciùin!
’S ann duibhs’ tha an fhann, tinn, gun neart, gun treòir,		15
A bhrùchdas driùchd na slàint’ air bhàrr gach meòir;
Le tàmh fo sgàil gu bràth cha loisg a’ ghrian,
’S o stoirm nan gaoth nì ’m fasgath caomh bhur dìon.
Tréigidh an t-olc, ’s gach ceilg a lot an sluagh,
’S air slighe pheachdaidh coisnidh ceartas buaidh;			20
Bidh oilibh ghràis na sìothchaimh sìnt’ a mach,
’S thig neo-chiont àigh o nèamh, ’san deis is àillidh dreach.

A linntean fada, siubhlaibh as gu luath!
Grad-éirgheadh fiamh na maidne ’nìos o’n chuan,
A bheir gu crìch do bhreith-sa, Rìgh nan slògh!			25
O Leinibh uasail! dùisg a suas gu d’ ghlòir!
Faic nàdar féin, ’s gach flùr an ceud am fàis
Fo chòmhdach éibhinn, mil a’ seideadh tlàth!
Faic! Lebanon gu h-àrd mar thog e ’cheann,
’S gach dos-chrann àrd ’s na coilltean àigh a’ danns,			30
Faic! smùidreadh spìsridh Sharoin suas ’sna neòil,
Is Charmel ùr nan seud is driùchdach ceò!
Nach cluinn thu luath-ghair ait ’san fhàsaich chéin
“Thig Dia, thig Dia ’gar còir!” gach ròd biodh réidh!

[TD 250]

“Thig Dia, thig Dia!” comh-fhreagradh fuaim nam beann!		35
Gach creag nì gàir mu’n Tì is àirde t’ ann!
Tha ’n saoghal ag éiridh; lùb an speur a nios,
Gach ni le gràdh ’cur fàilt air teachd an Triath!
Na seudair rìomhach cromadh sìos an ceann!
Fodha na sléibhtean! éirgheadh làr nan gleann!			40
Gach creag biodh mìn! biodh sìth air thuiltean luath!
Roimh sholuis gnùise slànuighir chiùin nam buadh,
Faiceadh na doill! a bhodhair, cluinn do Dhia!
Sid Rìgh nan gràs mar sheinn na bàird o chian,
Fògraidh e ’n oidhche dhuibhreach o gach sùil,			45
Is chì na doill a’ ghrian is boillsgeil iùil;
Grad-fhosglaidh ’fhacal toll na claisneachd suas;
’S o chomh-sheirm ciùil thig sòlas ùr do’n chluais.
Bidh teang’ a bhalbhain deas a dhealbh nan rann,
’S mar mhainng nan stùchd gun leum an crùbach mall.		50
Cha chluinnear éigh na osnaich chraidh nis mò,
’S o ghruaidh gach creutair suathar deur a bhròin;
Ann geimhlibh praise glaisear suas am bàs,
’S gheibh priùnns’ an t-shluic an lot nach dùin gu bràth.

Mar biadhas aoidhre feumail treud nan rùsg				55
’Sna lòin is feàrr tha ’fas fo’n bhlàth-ghaoith chiùin,
Shireas le sùl-bheachd dùrraichd na th’ air chall,
’S a ghléidheas càch o thriall roimh ràidean cam;
’Nuair bhrùchdas sgàil an dorcha, ’s e nì ’n dìon,
’S an taic ’san la, ged chaochlas àrdan shiann;			60
Thogas na h-uain ’na uchd gu ’n cumail blàth,
’Toirt doibh gu caomh ’nam fannlus maoth o ’laimh:
Mar sid, nì Ti nan gràs a ghealladh dhùinn
Ar dìon gu bràth le ’fhàinnt’ is gràsmhor iùil.
Cha ghluais na slòigh na’s mò gu còmhrag arm,			65
’S na gaisgich threun cha chath ri chéil’ am feirg;
Comh-ghaoir nan trompaid prais cha chluinntear ann;
An t-sleagh na ’chruaidh cha bhoillsg’ ann strì nan lann;
Cromar gu speala feòir an gath gun fheum,
’S gu soc a’ chrainn bidh ruinn a’ chlaidhimh ghéir.			70
Grad-éirghidh aitribh uasal suas ’s gach tìr,
’S na thionnsgainn athair, bheir am mac gu crìch.
Sgaoilidh an fhìonain àrd a dosrach gheug
Fo iomlain blàth mar sgàil do’n t-sliochd ’na dhéidh:
Na làmhan fial a sgap an sìol ’san fhonn				75

[TD 251]

Gum buain an t-arbhar sguabach, reachdmhor, trom;
Is chì na buachaillean gach cruaidh-dhruim fàis
Ùr-bhog le feur, ’s le lilidh ’s ceutach bàrr;
Le h-iongnadh éibhinn éisdidh iad ri toirm
An uisge ’steallraich feadh nan craim-chreag garbh.			80
Mu nead na nathrach bàis bu chràiteach beum,
Tha ’chuilc air chrith, ’s an luachair thric ’na déidh.
’Sa’ ghleann bha fàs fo bhàrr do’n sgitheach dhoirbh
Tha ’m bocsa grinn; s’ an giuthas snìomhain gorm.
An àite chuiseag seisg, is luibhean searbh.				85
Nì mirtiol fàs, ’s am palm is àillidh dealbh.
Bidh iarmad sgrios a’ mhadaidh-allaidh ghairg
’S na h-uain ’nam measg ag ith air shlios gach leirg:
Caillidh an tiger guineach ciùrrach ’fhearg,
’S ann stréin nam flùr do chloinn cha diùlt e falbh:			90
Nì ’n damh ’s an leòmhann ’san aon fhrasuich tàmh,
’S bidh nathair gun bheum ri cois fir-chéilidh tlàth.
Togaidh an leanban cìche ’bhéisd o’n làr,
’S i ’bheithir bhreac a chleachd an ruinn-ghath bàis;
Le gàir thoil-inntinn chì e lì nan lann,					95
’S mu’n teangaidh ghobhlaich cluithidh an t-òg gun fheall.

A Bhann-rìgh Shaileim! àrduich glòir do chrùin!
Am mórdhachd t’uaillse tog a suas do shùil!
’Nad chùirtean rìoghail seall na mìlltean slòigh,
’S na h-àil nach d’thàinig, ’s àill leo teachd ’nad chòir!		100
Tha linn air linn a’ tairgs’ am breith gun dàil,
Gun fhusgais gus am faic iad soills’ an là;
An sliochd gun chunntas seall tu ’dùsgadh suas
’Thoirt modha do’n Rìbhinn àigh is àillidh snuadh!
Gabh beachd air feachd nan rìoghachd fad o làimh			105
Air ghlùinean lùbt’ ag ùrnaigh ’d theampull àigh!
’S na ceudan rìgh a’ tuitim sìos gu dlùth
’S gun dìol iad ìobairt cheart do Thì nan dùl!
Nach seall thu ’n luchd th’ air t’altraichean gun smal
Do’n spìsreadh phrìseil thig o’n àird an ear!				110
Tha dosraich Edom dhuits’ a’ séideadh blàth,
’S do dhearg an òir tha sléibhtean Ophir làn.
Seall! geata boillsgeil rionnagach nan speur
A’ fosgladh suas ort! Sid a’ ghlòir nach treig!
A’ mhadainn chiùin na’s mò cha deallraich grian,			115
’S cha’n éirich gealach shèamh fo sgàil nan niall;

[TD 252]

Grad-bhrùchdaidh tuilltean soillse ’nuas o nèamh;
Làn-dealraidh struth na glòir ad chùirt gach tràth!
Mu d’thimchioll deàrsaidh àird an t-soluis fhéin;
’S gu saoghal nan saoghal gur leatsa là do Dhé!			120
Nì ’n fhairge triall ’s an iarmailt théid ’na smùid;
Gun leagh na sléibhtean as mar chéir roimh ’ghnùis;
Na creagan sìorruidh tuitidh sìos ’nan ùir;
Ach seasaidh fìrinn dhìleas Rìgh nan dùl!
Riaghlaidh tu féin ’s Messiah ’n éibhneas nèamh,			125
’S air glòir bhur rìoghachd nì ’m faicear crìoch gu bràth.

[TD 253]

<eng>APPENDIX

TEXT OF AN T-ILIAD AIG HOMER

The text of this translation into Gaelic of Books i-vi with part of vii of the Iliad of Homer is taken from two MS. volumes in Ewen Maclachlan’s handwriting. One of these containing the translation of Books i-iv has the following on its title-page:—
|
<gai>An t-ILIAD | ’s e sin, | TEANNACHADH NA TROIDHE: | Sgeulachd a rinn HOMER | An t-ARD-FHILIDH GREUGACH, | ’An CEITHIR DUANAIBH FICHEAD. | A nis’ air a tionndadh bho ’n Ghréigis | gu Gàëlig Albannaich, | Le h-Eóbhon Mac-Lach’ainn an Gàidheal | Abrach. | (Quot) ’S taitneach sgeul air am a dh’fhalbh. Oisiann. | ’An OBAIR-READHAIN | ’S a bhliadhna 1816.<eng> (MS. A.)

The other has as title-page:—<gai>An t-ILIAD: | ’se sin | URSGEUL MU CHOGADH | NA GREIGE ’S NA TROIDHE. | SEANN-DAN GREUGAIS, | A RINN HOMER, AM FILI | IOMRAITEACH. | ON GHREUGAIS GU GAELIG, | Le h-Eobhon Mac Lachainn | An t-Abrach. | EARRANN 11. | An Sean’bhaile Obair-Readhain | Sa bhliadhna 1811.<eng> (MS. B.)

There is also a note-book in MacLachlan’s handwriting in the Scottish National Library containing “Specimens of an Intended Version of Homer’s Iliad into the Gaelic of the West Highlands.” This note-book is dated December 12th, 1812. (MS. C.)

But MacLachlan had already printed some of his translations from Homer in Alan MacDougal’s Orain Ghaidhealcha, which was published in Edinburgh in 1798.

Of MacLachlan’s work it contains, besides other Gaelic poems, a version of part of Book iv. of the Iliad (not printed in the present edition) and of the beginning of Book viii., from which the text of pp. 247-250 of this edition is taken.

These extracts and a version of Book iii. of the Iliad (1-383) printed in Macfarlane’s Collection (1) are all of his translation that appeared during his lifetime.

An Gaidheal, Vols 1-6 (1873-1877) contains parts of MacLachlan’s translation. From a comparison of the text therein with the sources mentioned above, it appears that it was taken from MS. C, the versions in Orain Ghaidhealcha and in Macfarlane’s Collection. But there must have been also another MS. from which certain sections of the text were taken, because it differs from the text in MSS A. and B in a way and to a degree that cannot be accounted for by editing in An Gaidheal. For example, the latter prints a prose summary to Book v. of the Iliad


(1) Co’-chruinneachadh De Dh’orain, etc., le P. Macpharlain. Edinburgh 1813.

[TD 254]

which is obviously MacLachlan’s composition, and corresponds to the summaries in MS. A prefixed to the first four books. Also the An Gaidheal version of part of Book vii. is entirely different from that in MS. B, and carries the translation down to line 315 of the Greek; MS. B does not go beyond 286. There are whole lines, phrases and words, apart from spellings and forms which may be the result of editing in An Gaidheal, where, in the first four books particularly, the version in An Gaidheal differs from the text in the MSS. A and B.

A selection of these variant readings is given below (p. 258). The text of this edition follows the two MSS. A and B, and takes in the part of Book viii. of the Iliad, printed in Orain Ghaidhealcha.

MS. A is clearly a fair copy written out by the author in the way in which he intended it to be printed. Only a few changes have been made from it in spellings and diacritic marks, and no spelling that might be of interest is changed. MS. B is not so clear, as it has erasures and corrections, and the spellings of words differ at times from that in the later MS. No attempt has been made here to standardise the spelling all through. The author himself was not consistent. Occasionally such a spelling as <gai>déidh<eng> for <gai>deigh, clì<eng> for <gai>clìth, cròc<eng> for <gai>cròchd, chaoidh<eng> for <gai>choidhch’<eng> is adopted. MacLachan often writes <gai>crìdh,<eng> metri gratia, so as to keep his line to seven syllables, but such a form does not exist in Scottish Gaelic. The normal <gai>cridhe<eng> is here given, despite its two syllables, as more innocuous than a non-existent <gai>crìdh.<eng> In the same way MacLachlan has the two forms <gai>fàidh<eng> and <gai>fàidhe,<eng> the former when the metre demands a single syllable, the latter when a dissyllable is required. The H.S.D. gives both forms, but it may be questioned if the form fàidhe ever existed. The diphthong ài splits into ā + i in Scottish Gaelic, giving what is really a dissyllable; <gai>fàidhe<eng> may be an attempt to represent that. The same happens with òi in such a word as <gai>dòigh,<eng> which is pronounced do:i.


LANGUAGE AND VOCABULARY.

MacLachlan edited Dana Oisein (Dun-eidin, 1818)—the second edition of Poems of Ossian in the Original Gaelic (London, 1807). From what is said in the introduction to this edition on p. 6, his standard of correct Gaelic orthography is clearly stated:—<gai>“Tha a Ghaelic air a glanadh, leis an duin uasal foghluimta, Eobhon Mac Lachlainn, o mhearachdaibh a rinneadh roimhe, le cabhaig, no le dearmad. Leanadh an so am modh scriobhaidh a chleachd an oll’ urramach, Iain Stiubhart, minister Luis annsa Phiobull Ghaelach, a thaobh, le breth aonsgeulaich luchd foghluim, gur e so seol scriobhaidh a’s fearr a fhreagras do chomh-dheilbh na cánain.”<eng> The changes introduced into the Scottish Gaelic Bible were chiefly to remove Irishisms which remained in it from earlier editions, but some forms were allowed to remain. That and the influence of Dana Oisein may account for some few “literary” forms which MacLachlan allowed in his poems.

[TD 255]

Examples are:—<gai>thàines<eng> (iv. 395), and <gai>ràineas<eng> (iii. 361) as i sg. preterite; <gai>ràineas<eng> (i. 573) seems to be passive autonomous. So <gai>sheasamh<eng> occurs four times as a preterite in the later part of his translation; <gai>sheas<eng> is the form he uses in the earlier. At v. 634 there is the form <gai>mairfidh,<eng> though he seems to have first written <gai>mairidh.<eng> There are several instances of forms like <gai>fhuaradar<eng> (i. 577), <gai>maomadar<eng> (iv. 959), etc. He sometimes adopts spellings like <gai>bruchdadh muid, dh’ìobradh mid.<eng> Forms of the 1st sg. present or future in -im or -am are common, e.g. <gai>theirim<eng> (i. 373), <gai>bheiream<eng> (i. 25). There are, too, some instances of the negative <gai>ní, nì n’éirgheam<eng> (i. 523), <gai>nì m’ facas<eng> (ii, 1495). <gai>Ti bhur beath’ agus ceud fàilt!<eng> appears in An Gaidheal as <gai>’S e ur beath’ mòr<eng> (i. 523).

As to the noun forms, there are only a few plurals in a vowel ending e.g. <gai>teumanna<eng> l.508, <gai>clocha<eng> (Dain p. 219 ln. 121), <gai>aoidhe<eng> (vi. 315). Some other plural forms and spellings may be mentioned—<gai>oibrean<eng> (Dàin p. 208 ln. 42) <gai>guithean<eng> (vi. 96), <gai>roithean<eng> (v. 1358), <gai>gaithibh<eng> (iii. 267). In the plural the ending -ibh is constantly used, not only for the dative, but for any case in the plural, e.g. <gai>sleisnibh<eng> (iv. 287), as nominative plural, <gai>speuraibh,<eng> as gen. plr. (Dàin 9), and there occur forms like <gai>leapannan aitreabhnean, druimnean, lachainnean, aghaidnean, garraidhnean,<eng> etc. <gai>Urram<eng> he writes as a feminine, as in Irish, not masculine as in Scottish Gaelic.

Not much can be gathered from MacLachlan’s MSS. as to his dialect, but some of his spellings are interesting, e.g., <gai>greònach<eng> (v. 399 <gai>greadhnach), treodh (treabh,<eng> ii. 1081), <gai>snaoidh<eng> for <gai>snaidh<eng> (passim); <gai>feur-saoibh for -saidh.<eng>

He always uses the forms ro, roi, etc., for the preposition “through,” not those in tr.

He writes <gai>tu<eng> for <gai>thu<eng> in some places, pointing to the pronunciation du, e.g., <gai>tuigidh<eng> tu (iv. 670), <gai>seall tu<eng> (v. 1345). He also writes <gai>thàinig tu<eng> (iii, 753 and 809), which points to his pronunciation a ha:na du, i.e., <gai>thànadh thu,<eng> which is common colloquially. It is to be noted that he writes <gai>cleideagan<eng> and <gai>cleideach<eng> and <gai>éidi<eng> (v. 950 and 1596) where the dictionary spelling is <gai>cleiteach<eng> and <gai>éitigh.<eng>

He has an etymologising spelling in <gai>mor-fhoich<eng> for <gai>mormhaich<eng> and <gai>mòr-fhear,<eng> and perhaps also in <gai>àroich<eng> (iv. 875).

In MS. A MacLachlan uses the spiritus asper to mark aspiration of l m n and r, but as he puts this mark in mechanically, just under those conditions where h is used for other consonants, it does not serve to indicate his pronunciation in any way. He does not mark consistently, and puts it in with consonant groups like sg, which do not aspirate, e.g., <gai>sgaoil<eng> to mark that it is preterite. It seemed that no useful purpose could be served by retaining it, and it is not therefore printed.

It is, however, of interest to find the liquid svarabhakti vowel marked in some words of more than one syallable, or where it is developed between the elements of a compound, e.g., <gai>ain’gheam<eng> (v. 337), <gai>iom’chrith<eng> (v. 27), <gai>coil’chan<eng> (v. 213), <gai>gair’sinn<eng> (v. 883) (not <gai>gairisinn,<eng>

[TD 256]

as in the dictionaries), <gai>con’chuirt<eng> (v. 884), <gai>fal’chas<eng> (v. 1428), <gai>an t-aon’ bhoirionnach<eng> (p. 1 Suim.), <gai>an’barrach,<eng> (ibid) <gai>mor’fhoich<eng> ii. 824, <gai>ull’mhaich<eng> ii. 706, <gai>eir’gheadh,<eng> (Dàin, p. 208) (which implies shortening of the vowel), <gai>aithn’idh,<eng> i. 334 (i.e., ana:i), and many others. It may be noted that in the single occurrence of <gai>morair<eng> the mark of the parasitic vowel is not present.

The following is a list of words in Maclachlan’s text which are not given in the dictionaries, or not given in his spelling:—

<gai>brà,<eng> ii. 772—“conflagration.”
<gai>coimh-earsp,<eng> Dàin, p. 237, i.e., <gai>comh-eirbse,<eng> “wrangling.”
<gai>conchuirt,<eng> iii. 50—“a pack of dogs, hounds.” Cf. Irish, conairt.
<gai>faoidhleas<eng> is used of the flash of the eyes, i. 353, of flame, ii. 848, of the gleam from steel, iv. 940; of the dawn, viii. 3, of wine Dàin, p. 245.
<gai>fusgais,<eng> v. 903, v. 1365, “strength.” This word is used in common speech in East Inverness-shire, e.g., <gai>cha’n ’eil fusgach(d) agam,<eng> I have no strength.
<gai>fàilteum,<eng> iv. 684, and <gai>neo-fhàilteumach,<eng> Dàin, p. 243. Apparently <gai>fàilteum<eng> means wrong, and <gai>neo-fhàilteumach,<eng> harmless.
<gai>rati,<eng> cf. vocabulary to Sàr-obair, where the word is given as slang for whiskey.
<gai>ruth-bhalg,<eng> iv. 555, iv. 660, Dàin, p. 237. “strength,” “power.”
<gai>seanghall,<eng> vi. 141, “herald,” ? cf. seneschal.
<gai>sgaidhm,<eng> iv. 925, i.e., <gai>sgaoim.
sgeum,<eng> iii. 293, scheme.
<gai>slinntrich,<eng> ii. 394, iii. 596, iv. 796, v. 79, “sound” (verb and noun).
<gai>snisnich,<eng> iv. 469, v. 353, “give way before.”
<gai>stataint,<eng> iv. 501 (if such is the reading).
<gai>tunnta,<eng> ii. 1544, apparently “abundant.”


GREEK PROPER NAMES.

Greek proper names are given as they are written in the MS. by the author, i.e., sometimes a long vowel is marked, sometimes not.

In one passage, ii 1534, <gai>Aonghas<eng> for Aeneas, is written, whether by oversight or intentionally is not clear. Here and there he has a note where he thinks he sees an etymological connection between the Greek name and the Gaelic translation, e.g., [Greugais] he translates <gai>leug-uilionnach,<eng> and notes on it <gai>leug-oileannach.<eng> The Skaean Gates are <gai>Dorsain nan Sgiath,<eng> [Greugais] is <gai>craobh comhraig.<eng> Thersites he suggests is Conan ([Greugais]). He does not, however, employ the Gaelic proper name <gai>Eachainn<eng> but writes Hector. At v. 275 = Iliad E 145, the MS. reads <gai>Hipenor,<eng> the Greek Hypeiron. [Greugais] (i. 159) he suggests is <gai>a shùil-mhadatidh, a bhalgaire bheadaidh.<eng>

[TD 257]

METRE.

At the beginning of his translation of part of Book viii. of the Iliad, which was printed in Allan MacDougall’s volume, MacLachlan says:—“In the Greek language, a line of heroic verse commonly consists of fifteen, sixteen or seventeen syllables; in Gaelic only of seven or eight; so that for every one of the former, there must necessarily be two of the latter.” (1) This statement also occurs on the cover of MS. B, and from a calculation (2) he makes there of the number of lines in his version against the number in the original Greek, it is evident that he attempted to keep to that proportion.

In his earlier versions from Homer—his translation of part of Book iv. of the Iliad in the same volume—MacLachlan uses an eight-syllable line with dissyllabic ending, the even lines rhyming, e.g.:—

<gai>’N sin thoirleum an Rìgh fo armaibh
Anuas o’n charbad gu talamh
’B uaimhinneach a phrais a gleadhraich
Mu ’n treunmhor a ruith na dheannaibh.<eng>
(Orain Ghaidhealacha, p. 158).

The lines are arranged in quatrains. In the example quoted there is, besides end rhyme in the even lines, internal rhyme. But the metre is not uniform; it changes to a line of seven syllables with monosyllabic ending, e.g.:—

<gai>Beag an tùs i; ’s luath a fàs,
An Tarmusg nach ailli greann,
’S uaimhreach air talamh a triall,
’S àrd a measg nan niall a ceann!<eng>—(ibid, p. 159).

The rhyming here is the same as above. The arrangement is not in these passages uniformly in quatrains, occasionally there is a rhyming couplet introduced, and sometimes rhyme is neglected.

In MacLachlan’s final version of the Iliad, the line is one of seven syllables, ending in a stressed monosyllable which contains either a long vowel or its equivalent. Only rarely does he vary this with a short final syllable. The lines are in quatrains, with the even lines rhyming, and generally, though not uniformly, there is internal rhyme, e.g.:—

<gai>Aithris, a bhan-dia nam fonn!
Fearg mhic Pheleuis nan glonn àigh,
Fearg mhìllteach a chiùrr a’ Ghréig
Le beud nan deich mìle cràdh.<eng>—Duan i. 1-4.


(1) MacLachlan is not alone in thinking that such a computation of syllables between one language and another can give a ratio for translation. It is, of course, absurd to draw any conclusion from these comparisons, but the resulting ratio of two Gaelic lines to one Greek served as a handy measure to keep the translation in proportion.

(2) The lines that MacLachlan makes a tally of there correspond to the number of lines in MSS. A and B. There is no evidence except for the few additional lines In An Gaidheal version of Book vii that he brought his translation down beyond this point.

[TD 258]

READINGS AND ADDITIONS.

Here follow the more important variant readings from the text of extracts from the first four books printed in An Gaidheal, the Suim of the fifth book and lines 244-315 of Duan vii. from the same source.

<gai>DUAN I.<eng>

Line 5		<gai>do’n uaigh romh ’n am
		Anmannan dheich mìltean sonn
		An cuirp aig àr-choin an fhuinn
		’S aig ianlaith nan speur ’nam pronn<eng>
88		Omitted in An Gaidheal.<gai>
159		Cha’n iomair ceann-toisich nam feachd<eng>
198		Lines 198 and 199 are placed after line 201<gai>
205		Reubar mi, dh’aindeoin sin
311		’S pailt ás d’aonais laoich ri m’thaobh
		A’s coisnear leam caoin tì nan speur
393		Sin cha d’fhàg<eng>
406-408	Omitted in An Gaidheal.<gai>
540		Bhriséis.
636		’S gu’n co-phàirtich mi
693		Cobhair-s’ orm
699		Mar chath thu ’n aobhar an dé
		Dh’oghlaicheas
703 & 720	slabhraidhean.
818		Gu m’ chobhair
829		Lean a ghàirdnean <eng>(Obviously a misreading of the text).<gai>
874		Bha uchd na cainbe sùchte, cruinn

DUAN II.<eng>

Line 40	<gai>Cian-chaidreamh an cadal leisg
65		Osna ’s teinn, a’s blàr, a’s eug
117		Gabh gu mion-bheachdaidh
133		laochraidh
145		mannta mìn
156		fo ’n arma cruaidh
199		’S bho Phélops thainig i nios
368		dìobhag<eng>
491		omitted in An Gaidheal. The Nat. Lib. MS. contains it.<gai>
903		’s an duibh gur léir

DUAN III.

34		Ri thaobh bha claidheamh nam buadh
114		biodh Tròidh gun sgrid, gun toirt
143		Helen ’s a h-earras gu léir
		Théid dachaidh leis féin mar dhuais

[TD 259]

174		Mean-eisdeadh rium Tròidh ’s a’ Ghréig
184		Geug na mais’ is àr-bhuidh ciabh
186		Biodh do’n laoch a choisneas buaidh
274		’S na deise dh’ àraich i ’n tòs
351		mi-shonais

DUAN iv.

841 sq.		Dhruid gu comhraig an da fheachd
		Dhluthaich beairt ri beairt gu gleus
		Sreathan nan ceann mhàilleach breac
		Ruinnean nan sleagh, neart nan treun
		Air copaibh sgiathan nam beum,
		Dhuisg torunn beuchdach a bhlair
		Bha gaithean iarainn ’nan deann
		Is miltean lann ag iomairt àir.
		’N sin dh’éirich sgreadail nan truagh
		’S caithreim bhuadhach àrd ’s an speur;
		Cuid ri tur-mhilleadh gu dian,
		Cuid ’g an spealtadh sìos fo’n eug.
		Og-fhiurain bu ghairsneach dìol
		Thuiteadh sear a’s siar gu dlùth,
		Fuil an cneas ’n a caoiribh dearg
		A’ taosgadh thair learg nan lùb.<eng>
		(The Nat. Lib. MS. also reads as above, except that it has reangan for 		sreathan in the third line).<gai>

899		Mar ri h-athair ’s ri ’mathair ghaoil
913		Amhuil ’s craobh-chrithinn
958		Grad-mhaomar a null romh ’n treun
962		Chunnaic Phoebus le fìon-fhraoch
990		’S aileag-bhàis.

DUAN V.

Gniomhran Dhiomeid Mhic Thid

Tha Diomed mac Thid ’g a dhearbhadh fhein mar chuiridh ’s a’ bhlàr so. Dh’impich Minerva, sgiath-dhìdinn Dhiomeid, Màrs gus an àrfhach fhàgail. Lotadh Diomed ’s an laimh le saighid a thilg Pandarus air, ach leighis Minerva e, agus chuir i mar gheasan air gun dul tuille an cinnseal nan dia; ach na’m b’ e ’s gu’n teannadh Venus ri meachranachd, dh’ òrduich i dha dol gun eagal, gun fhiamh, ’n a cinnseal-se. Le doimheadas nach d’rinn a shaighdean dìobhail air Menelaus no air Diomed, leum Pandarus do charbad Aenéais, agus buailear iad le cheile air Diomed. Thuit Pandarus ’sa’ chaonnaig, a’s leònadh Aenéas, agus ghlac Diomed na h-eich. Thugadh Aenéas a stigh do’n Tròidh, agus an teampull Phargamuis leighiseadh an leòn. Chaidh Mars an leisgeul nan Gréugach. An uair a chunnacas e tighinn chomhairlich Diomed do na daoine an ruaig a ghabhail. Thòisich Minerva air tilgeil na geilte air, ag cur an cuimhne dha, fhad ’s a b’ e an t-Aicheall

[TD 260]

lamh-fheuma na Gréige nach robh a chridhe aig Tròidheach urad ’s asgailt a’ bhaile fhàgail; mhaoidh i air cuideachd nach bu mhac mar an t-athair e—Tide mòr a rinn a leithid de dh’euchd an cogadh Thebeis. Tha Diomed ’g a thoirt fhein an uachdar, ag gabhail mar leisgeul gur h-ann a choimhlionadh a h-òrduigh fhein a bha e, gun d’ iarr i air gun éirigh an aghaidh nan dia. An sin ’s ann a mhol Minerva e air son ’umhailtis, ’s rinn i suidhe ri thaobh ’n a charbad; ’s le sàthadh fearail de shleagh an laoich leònadh Mars a’s theich e ás an àrfhaich.

An Gaidheal, vol. iv., p. 13.

DUAN vii., 244-315.

Labhair e ’s le cuimse chorr
Shaighd e fad-shleagh mhòr m’a thuairms’;
Mòr-sgiath Ajax bhuail an gath,
Shàsaich a chalg-sgath gu cruaidh
An seachdamh filleadh na sgéith,
Ball-dion an treunair neo-thais,
Sgiath nan seachd-breith seiche bò
B’ e h-ochdamh filleadh còmhdach prais.
Ajax uasal thilg sleagh chòrr
Air targaid chònard an laoich thréin;
Shiubhail an gath cuilg le maoim,
’S thorchair grad roi’ loinn na sgéith;
’N a ghrinn chneas-leine ghabh sàs;
Mu’n t-seang à h-earrlainn gu’n reub;
Dìreach mu’n loch-léin bha ’n dàil;
Ach dh’aom an Sàr o’n du’-eug.
’N sin le sleaghan fad na’n dorn
Dhlùth an dithis mhòr gu gleachd,
Mar leòmhain ri feòlach dian
No tuirc fhiadhaich a’s garg neart.
Copan sgiath Ajax gu’n ’bhuail
Mac Phriam gu cruaidh le sleagh;
Cha do dhiong i air a’ phrais
Lùb a bàrr air ais gun bhlagh.
Ach Ajax le sitheadh-leum,
Bhuail béum air targaid an t-saoidh
A theab a diong, a’s a chuir casg
Air astar ’s e ’teachd le maoim:
Thuit am buille tróm gu géur
Le béud air mullach a chnuaic’;
Ghrad sput an fhuil na ’dui’léum
O’n chréuchd anns na spéura suas!
Ach sid cha d’thug air an tréun
Snaoidheadh o theuchd a’ chath;
Chéum e air ’ais air an fhonn
’S togar clach bhàrr lòm an t-srath;
Clach chreimineach, mhòr, dhu-chair
Do ghlac an cliar ’na laimh chruaidh;

[TD 261]

Tilgear, is buailear an sgiath
Aig Ajax, mu chroch a cuairt.
(An sgiath mhòr a bh’ air a dìon
Le seachd fìllt’ de leathar bhua)
Sgaoil am buille feadh na faich
Trom-ghliongar na prais le fuaim.
Ach togar Ajax clach ro-mhòr
Is caithear air-s’ an dòirneag thróm,
Buailear le srann-bhuille gharg
Is bruanar a thargaid ’na pronn.
Chiùrr i ’ghlùinean, ’s shìneadh sios
E, leantuinn r’ a sgiath, air làr
Ach thog Apollo an sonn
Is chuir air a bhonn gun dàil.
’N sin, dòrn ri dòrn le luinn ghéur
Theannadh iad ri chéile léon
Mur tigheadh eatorra na maoir
Teachdairean fos dhaoine ’s Jòbh,
Talthibius o shluagh na Gréig,
Luchd nan léintean praisich trom,
’S o fheachd na Tròi Idaéus còir
Dithis fhear bu sheòlta conn.
Shìn gach fear dhiubh so a cholbh
A dh’eadraiginn colg nan sonn.
Idaéus thuirt briathra ’n tùs,
(Eolas nan cùirtear ’na cheann)
“A chlann ghaoil, na h-imribh cath
No còmhrag nan gath ’san àm-s’;
Is ionmhuinn, a laoich, sibh faraon
Do’n dia ’cho-aomas na neòil;
Fior ghuineach ur càil ’san stréup,
Mar dhuinne gu léir is eòl:
’S i ’n oiche nis i; is nì
Math e a bhi strìochd do’n oich’.”
“Aithn do Hector sin a ràdh
Idaéuis,” ors Ajax saoidh,
“Chionn ’s esa ’ghairm chun an stri
Gach fear bu mhìleanta de’r slògh;
Tionnsgnadh e, ’s ma ni e strìochd
Striochdamsa ’s gach nì dhuibh fòs.”
Fhreagair an sin Hector mòr
Teannaiche nan comhrag dian,
“Ajax, ’bhrigh gu’n ’bhuilich Iòbh
Ortsa mòrachd, neart, is ciall,
’S tu a’s fèarr a dh’iomaireas gath
Measg flathan na Gréig gu tur;
Gidheadh, de’n chath is de’n stréup
Fosamaid le chéile ’n diugh.
’An déigh so, cathaidh sinn le spàirn

[TD 262]

Gus an sgar ab Dàn sinn uaith’;
Gus an lann sin as a chéil’
No le fear gu’n éirich buaidh;
’Si ’n oiche nis i; is nì
Math e a bhi strìochd do’n oich’;
Chum ’s gu’n aoibhnich thus’ le d’ làth’r
Na Gréugaich, ’an sgàth nan long,
’S air do chàirdean ’s do luchd gaoil
Gu’n togadh tu faoilt’ is fonn:
Ach mise, feadh cathair mhòr
Righ Priam nan còrr-bheairt àidh
Gu’n aoibhneam na Tròidhich ur,
’S ban-Troidhich nan stiùir-pheall àill,
A theid, le ’n dùrachd, á m’ leth,
Gu h-ùmhail do thigh nan dia,
A ghuidhe dhomh buaidh nam blàr,
’S ath-thilleadh sàbhailt gu ’m miann;
Ach so, ar n-arma mòr-bhiù
Tiodhlaic’mar air tùs d’ a chéil’,
Mar so gu’n abair fadheòigh
Fear de shìol Thròi ’s na Gréig:
Tre fharmad chòmhraig na sàir
’Nan inntinn ’gan cnamh gu géur,
Ach dhealaich ’rìst na suinn ’nan càird
Iar deanamh an àird na réit’.”
Mar so ’nuair labhair an flath
Thug e seach a chlaidheamh cruaidh
(Cnaip airgid duailte m’ a dhos)
Is mar-ris grinn-chrios is truaill:
Thug Ajax dhàsan crios loinn
’Ghabh ’fhaoileas o dhath na Féinn.
Dhealaich iad; ghabh fear gu réith
Far’ robh sluagh na Greige cruinn
’M fear eile gu feachd na Tròidh’,
Bu mhòr sòlas agus sunnd
’Nuair, chunnaic iad e beò gun bhéud
O neart ’s làmhachd’ Ajax lùth.
Threòraich iad do’n bhaile ’n tréun
Do’n d’ thug iad géill e ’bhi slàn.
Thug Gréugaich nan sàr chas-bheirt
Ajax leò as-teach gun dàil
Gu Agamemnon an righ
’S e aigneach do bhrigh buaidh.
Ri linn doibh a bhi ’na bhùth,
Thug am Priùnns’ ma’n-ear gu luath
Iobairt a chur dhoibh air dòigh
Do’n dia ro-thréun Crònos aosd’; etc.

An Gaidheal, Vol. v., p. 237. Cf. Teachdaire ùr Gaidhealach, p. 177.
