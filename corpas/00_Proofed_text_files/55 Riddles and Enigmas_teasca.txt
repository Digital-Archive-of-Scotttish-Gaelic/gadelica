[C 1]

<eng>MacLaren’s Gaelic Publications
4/-

Riddles and Enigmas
English and Gaelic
by
Alexander Nicolson, M.A.
Lecturer in Gaelic
at Jordanhill College & University, Glasgow.

Helpful and Interesting for the Beginner
With English and Gaelic Translations on opposite pages.

GLASGOW
ALEXANDER MACLAREN & SONS,
GAELIC PUBLISHERS AND BOOKSELLERS
268 ARGYLE STREET,

[C 2]

[Blank]

[C 3]

RIDDLES and ENIGMAS English and Gaelic

[TD 1]

Gaelic Riddles and Enigmas
[Toimhseachain agus Dubh-Fhacail]

[TD 2]

MADE AND PRINTED IN GREAT BRITAIN

[TD 3]

Gaelic Riddles and Enigmas
(Toimhseachain agus Dubh-Fhacail)

By
Alexander Nicolson,
Lecturer in Gaelic at Jordanhill College, Glasgow.

ALEX. MACLAREN & SONS
Publishers & Booksellers
268 Argyle Street
GLASGOW, C.2.

[TD 4]

[Blank]

[TD 5]

CLAR-AMAIS

                                                            PAGE
Amannan agus Aimsirean							12
Beathaichean									14
Na Duil									24
Biadh agus Deoch								32
Luibhean agus Measan							34
Buill a’ Chuirp								36
Airneis Taighe									40
Innealan agus Beairtean							44
An Taigh agus na Bhuineas Da						50
Comhdach									52
Nithean Coitcheanna								54
Daimhealachd									62
Bho’n Bhiobull								62
Ceistean agus Tri-fhaclaich							62
Ceasnachadh Fhinn air Nighean Charmaig					72
Ceistean Cunntais								76
Measganta									84
Ceistean air Eolas Feumail							86
Dubh-Fhacail									90
Briathran a theirtear ealamh a chum am brigh a fhalach			94
Deuchainnean Uirghill, no Cliseachd Teangann				96
Beachdan air Side								100

[TD 6]

CONTENTS

                                                            PAGE
Preface										7
Times and Seasons								13
Animals									15
The Elements									25
Food and Drink								33
Herbs and Fruit								35
Members of the Body								37
House Furniment								41
Instruments and Implements							45
The House and Its Appurtenances						51
Clothing									53
Common Objects								55
Relationship									61
Biblical									63
Questions and Triads								63
Fingal’s Questioning of Cormack’s Daughter				73
Arithmetical Questions							77
Miscellaneous									85
Practical Knowledge Questions						87
Puzzles (Sayings of hidden import)						91
Sayings to be spoken quickly in order to conceal their import		95
Elocutionary Tests, or Nimbleness of Speech				97
Observations on Weather							101

[TD 7]

Preface

SOME years ago a student of this College was given as thesis the collection of twenty riddles, twelve of which were to be in verse and the remainder in prose. A period of three months was allowed; and what surprised one was the confession by the student, on the presentation of his work, that it was the most difficult task he had ever been set. It was then impressed on me how very necessary it was to try to save this phase of our culture from the oblivion that seemed to be rapidly closing around it; and I decided to begin the work of compiling without delay. I was grieved to discover that I could then remember only about 200 of these exercises that had been the delight of my youth.

At the ceilidhs, where we were so often regaled by the tales of other days, told with classic grace and dramatic touch, we heard scores of these runes. We treasured them, even more than we did the legends, for the spirit of rivalry was strong; and whenever two or three of us were gathered together we practised them on one another to find who, for the time being, was to be—“Fear cobhair nan geas,” the Solver of Riddles, as well as the Destroyer of Spells.

On those memorable autumn days—ay, and nights too—when, free from school, we herded the weaned lambs, it was our practice to sit on some commanding

[TD 8]

rock or knoll, and propound riddles when physical exhaustion followed strenuous trials in leaping and wrestling, and the heading off of lambs that would persist in leaving the main flock: and what a delightful surprise was one day sprung on us when we happened to discover that those mental exercises, that were of such fascination to us, were of the self-same nature as those that engaged the attention of the shepherds in Vergil’s “Eclogues.” We were, of course, familiar with the riddle set by Samson to the guests at his wedding feast, and we appreciated the importance given to it; for, were they not allowed a week in which to solve it? We were afterwards to learn that when the Queen of Sheba came “to prove Solomon with hard questions, and there was not anything hid from the king which he told her not,” the tests she posed were riddles—“venit tentare eum aenigmatibus.”

That these exercises were not considered unworthy of attention, even by the greatest of minds, is evinced also by a statement we owe to Plutarch, to the effect that it was vexation of spirit, over a riddle his mighty genius failed to solve, that brought on Homer the decline from which he died.

Indeed certain of the early Greek poets held riddles in such esteem that they devoted whole poems to them; but as always happens in a more advanced stage of society, interest in these exercises began to wane, and they came to be looked upon as trifles fit only for the nursery. Many a time had our own efforts at collecting been dismissed as—Obair na cloinne bige (the work of children), and—Faoineas (vanity), the “verba inepta,” by which terms they were so often defamed by the early churchmen.

[TD 9]

Yet, though many of these may have been composed for the entertainment of children, it is obvious that few, if any at all, were framed by the juvenile mind. They bespeak rather the mature intelligence and the wide experience of adults who had probed deeply into the nature of things. The riddles of veiled import, and those others that are set as elocutionary tests, reveal a remarkable amount of ingenuity in the grouping of terms allied in meaning and in sound. There is fine humour in—“How is an echo like a woman?—It will have the last word in spite of you”; and the presentation of such a notion as—“It was born without a soul, it died without a soul, yet a soul was in it—the whale that swallowed Jonah,” is a flash of wit of such brilliance as rarely glints from the mind of man; and what subtlety there is in that poser about the shoeing of a horse!—“Shoe it with the shoes that are on it, but do not put on it the shoes that are on it.”

Again the reader will observe that the clues to many are set in terms artistically expressed. The fourth one in this collection is worthy even of a Tennyson, reminding us powerfully of the beautiful address to the dawn—

“Rise happy morn,
Rise holy morn,
Bring forth the joyful day from night.”

And to instructors of youth, their most commendable feature is this, that they not only interest the child, but they edify him as well. They all reveal a healthy and a noble standard of morality. Indeed it is questionable if any race can show such a collection of folk-sayings as this, so free of the veiled suggestion, and

[TD 10]

the unsavoury innuendo. There is none that the most finical could condemn on the score of good taste; and in this, besides, they are unique—and it is a point that should be stressed—there is none that could be rated, in any way whatsoever, as derogatory to the dignity of womanhood. Many, indeed, are moral maxims, as this—“What is better than jewels?—Truth”; and, “What is best for a hero?—Lofty deed and low conceit.” One could multiply instances of similar principles that are the definite marks of a race at once pure-minded and of high chivalry.

It will be observed that the translations given here are closely literal, and in prose. Some will, no doubt, account it a fault that no attempt has been made at versifying, but I would submit that such methods of treatment, except in very rare instances, have served but to degrade noble concepts, making the sublime appear merely commonplace, if not even ludicrous.

There are here divergencies in spelling from the canonical norm of Gaelic orthography, if such a condition can be said to exist; and in a few instances the same word may have different spellings owing to the exigencies of rhyme.

The accent has been dispensed with, save where its absence would lead to possible ambiguity, as I maintain that, except for this purpose, it is superfluous for those who are conversant with our language, as it is a questionable help to those who are not. It is, of course, an essential adjunct to the dictionary.

I have to record my acknowledgment to Peggy MacLean, Raasay, not only for supplying me with examples of riddles, but also for unwritten songs, and

[TD 11]

much other lore that pertains to the culture of our race. To Donald Gillies, Glasgow, type of the best of our people, studious and modest, I owe much; and my nephew, Calum MacLean, gave me a collection he himself had made. To them I tender my sincere thanks.
A. N.

JORDANHILL COLLEGE,
GLASGOW,
January, 1938.

[TD 12]

<gai>
Toimhseachain agus Dubh-Fhacail.

Tha toimhseachan agam ort,
Chan e do cheann, chan e do chas,
Chan e d’eideadh, chan e d’fhalt,
Chan e ball a tha ad chorp,
Ach tha e ort, ’s cha thomhais thu e.
—D’AINM.


Amannan agus Aimsirean.

Craobh mhor agus ceithir meoir oirre,
Tri nid dheug anns a h-uile meur,
Seachd uighean anns a h-uile nead,
Agus ceithir buill fhichead air a h-uile ugh.
—BLIADHNA, RAITHEAN, SEACHDUINEAN, LAITHEAN AGUS UAIREAN.

No—

Chaidh ceithir a null
Gun choit gun long:—
Fear fada fionn,
Fear leadagach donn,
Fear bhualadh nan stuc,
Fear rusgadh nan crann:
’Us co nis a tha ann, co nis a tha ann?

Chi mi thall air faireagan,
Air ailt na h-eilde ruaidhe,
Am mac a’tighinn ’o ’n mhathair,
’S a’mhathair ’teicheadh bhuaidhe.
—A’ CHAMHANAICH.

[TD 13]

[Beurla]

[TD 14]

Co am beul a’s solasaiche a tha air an t-saoghal?
—BEUL AN LATHA.

Co am beul a’s eagalaiche?
—BEUL NA H-OIDHCHE


Beathaichean.

Crioganta, craganta, cruaidh,
Is tana lom a ghruag,
Is cruaidh craicionn a dha laimhe,
A shuilean am meadhon a chleibh,
Agus ’fheoil am meadhon a chnamh.
—CRUBAG.

Molt dubh anns a’ choill,
Gun alt ’n a dhruim,
Gun sugh, gun saill,
Gun cheann cnamha.
—SEILCHEAG.

Tha aon chas air tal,
A dha air circ,
Tri air furm-smeuraidh,
’Us ceithir air each:
Ach cunntais sin uile,
’Us tha a dheich uiread
Air a’ chruinneig fhainn,
’Us co nis a th’ ann,
’Us co nis a th’ ann?
—FIOLAN NAN CEUD CHAS.

[TD 15]

[Beurla]

[TD 16]

Tha slatag an coille Alasdair,
Cha ghiuthas i, cha dharach i,
Chan aon fhiodh air thalamh i,
’S cha thomhais thu gu oidhch’ i.
—NATHAIR.

Thugadh biadh gu triuir
Gu cul beinn a’ cheo,
Dh’ith am biadh an triuir,
’Us thill e dachaigh beo.
—CAT A THUGADH LE IOLAIR-FHIRIONN GU A NEAD AGUS A DH’ITH AN IOLAIR-BHOIRIONN AGUS NA H-EOIN.

No—

Thugadh biadh gu triuir,
A null thar lochan an fheidh;
Dh’ith am biadh an triuir,
’Us thill e dachaigh leis fein.

No—

Thugadh biadh gu dithis,
Gu ceann loch Maruidhe;
Dh’ith am biadh an dithis,
’Us thill e dachaigh a rithis.

Fear beag fo bhonn creige,
Ge beag e bi’ srann aig’;
Currachd air, da adhairc air,
(Currachd uime, da ghob aige)
’Us cota buidhe Frangach.
—SEILLEAN.

[TD 17]

[Beurla]

[TD 18]

No—

Tha taigh mor aig feilleagan
Air cul a’ chnuic de’n chomhnardan,
Tarraidh ceud nan ceudan ann
Is cha tharrainn fein am onar ann.
Feilleagan beag bideach gun lochd
Fad na raithe geamhraidh anns an t-sop,
Trath a thig an raithe shamhraidh
Seinnidh e port,
’S o bharr an neoinein olaidh e deoch.
Latha dhomh ’s mi a’ deanamh chruach,
Feasgar foghair, ’s cach a’ buain,
Chuala mise le mo chluais
Gaoir am bruaich aig feilleagan.

No—

Bean bheag a’ tighinn do’n bhaile seo,
Is math a ni i dranndan,
Currachd de’n chneaschullain oirre,
’Us cota buidhe plangaid.

No—

Tha bodachan an taigh m’athar,
Bithidh e tric a’ dranndan,
Currachd air ’s e dol a laighe
’S cota fada Frangach.

Bean bheag a’ tighinn do’n bhaile seo,
Is creagada creag air a muin;
Casan oirre, ’us i gun lamhan,
’Us ultachan catha ’n a h-uchd.
—CEARC.

[TD 19]

[Beurla]

[TD 20]

Fear beag sporsail
A’ falbh na mointich,
Le spuir, agus botunnan,
’Us beul adhairce air.
—FEADAG, NO COILEACH-FRAOICH.

Tha ceithir casan air ’s a’ mhaduinn,
Gidheadh tha astar luath air chall.
Le a dha mu mheadhon la,
Ni e a chuis gu mor na’s fearr.
Ged gheibh e ’m beul na h-oidhche tri,
Cha shuibhail e ach gu min, mall.
—DUINE.

No—

Ceithir casan ’s a mhaduinn,
A dha am feasgar,
Agus tri am beul na h-oidhche.*

Latha Feill-Bride thig an ribhinn as an tom;
Cha bhean mise ris an ribhinn, ’s cha bhean an ribhinn rium. Co i?
—NATHAIR.


<eng>* When Oedipus repaired to Thebes, in order to escape that fate the oracle had pronounced on him at birth, he found the inhabitants driven to despair by the action of a sphinx that slew all who attempted to enter, or to leave, the city unless they could answer a riddle. In their desperation the Thebans offered the kingdom to any who should free them from the imposition of the monster; and it is said that Oedipus volunteered to sacrifice himself for their deliverance. Accordingly, he approached the sphinx, and was asked—“What being has 4 feet, 2 feet, and 3 feet, at different times of its life, and is weakest when it has most?” On being given the answer that it is—Man, the ogre hurled itself to death from the precipice on which it was perched, and thus the Thebans were freed from its spell.<gai>

[TD 21]

[Beurla]

[TD 22]

Chaidh Fionn do’n bheinn,
’S cha deach’ “Idir”;
Dh’fhas a bhean tinn,
’S cha d’fhas “Idir.”
—“IDIR”—A CHU.

Chi mi thallud air a’ bheinn
Fear ciar-ghlas ’us beum fo shroin,
Da fhiacail fhada an a cheann,
’Us plaide de lion mu a thoin.
—GEARR.

No—

Chi mi, chi mi, thar an nis
Te ghuanagach dheas;
Cearb de a leine fo a crios
’Us ceum an eibhrionnaich ’n a cois.

Latha dhomh ’s mi a’ siubhal bheann
Chunnaic mi na b’ionghnadh leam,
Fichead suil ’s an aon cheann,
Deich teangannan a’ bruidheann rium.
—NEAD EUN AN CLABAN-CINN BEATHAICH MHAIRBH.

Ciamar a tha aoisean chreutairean air an coimeas?
Tri aois coin, aois eich;
Tri aois eich, aois duine;
Tri aois duine, aois feidh;
Tri aois feidh, aois fir-eoin;
Tri aois fir-eoin, aois craobh-dharaich.

[TD 23]

[Beurla]

[TD 24]

Na Duil.

Is buige e na am brochan,
Is cruaidhe e na an t-aran,
Bithidh e an comhnuidh an cuideachd an righ;
’Us chan ’eil iad air thalamh
Nach feum bhith ’ga ghabhail,
Is cha tig iad ro-mhath as a dhith.
—UISGE.

Tha e ag eirigh a h-uile maduinn,
’Us cha deachaidh e riamh a laighe.
—FUARAN-FUCHAIDH.

Tha mi na’s airde na beanntan an domhain,
Agus gun bhreug tha mo leud gun thomhas,
Cumaidh an sealgair mi suas an cluais a ghunna,
Ged tha mi na’s truime na mile tunna.
—AN T-AILE.

Theid mi null air mo dhrochaid ghlainne,
Thig mi nall air mo dhrochaid ghlainne,
’Us ma bhriseas mo drochaid ghlainne
Chan’eil an Albainn no an Eirinn
A chaireas, mo dhrochaid ghlainne.
—AN EIGH.

Fear dubh, namhaid clisbiche (Fuar dubh namhaid clisgeadach)
Bheir e ort ruith air uisgeachan.
—REODHADH.

[TD 25]

[Beurla]

[TD 26]

Thainig eun gun iteag
’Us laigh e air lag tobhtaig’,
Thainig eun gun bheul
’Us dh’ith e eun gun iteag.
—SNEACHD AGUS UISGE.

Tha mile dearceag air an t-sliabh
Nach itheadh neach a rugadh riamh;
Fasaidh iad ri oidhche bhriagh
Ach siubhlaidh iad ’nuair dhealras grian.
—DEALT.

Chi mi, chi mi fada bhuam,
Leth-cheud sineadh thar a’ chuain,
Luchd gun fhuil, gun fheoil, gun anam,
A’ leumadraich air talamh cruaidh.
—CLACHAN-MEALLAIN.

Tha gamhainn maol donn ’s a’ choill’ ud thall,
’Us chan’eil maide ann nach cuir e air chrith.
—GAOTH.

Cia mar a tha macstalla coltach ri boirionnach?
—BITHIDH AM FACAL MU DHEIREADH AIGE GE B’OIL LEAT.

Tha long a’ seoladh cuain fo thamh
Le a claran ban’ ’us ard shiuil dhubh’;
Ach mun till i rinn a rithis do’gnaths,
Bi’ a cruinn ’s a h-ard-shiuil bàn mar ghruth.
—GEALACH UR.

[TD 27]

[Beurla]

[TD 28]

Long mhor nam ban-sheol boidheach,
Nach faic thu a’ seoladh ach an aghaidh gaoithe.
—A’ GHEALACH.

Mias mhor fheodair ’us ceud toll òir innt’.
—AN T-ADHAR.

Theid e do’n teine ’s cha loisgear e,
Theid e do’n chiste, ’s cha mhurtar e,
Theid e do’n mhuir, ’s cha bhathar e,
Theid e gu bord an righ ’s cha bhacar e.
—GATH-GREINE.

No—

Slatag bheag chaol an taobh mo thaighe,
Chan urrainn do shaor no mhaor a snaidheadh.

Co na casan a’s faide a tha air an t-saoghal?
—CASAN CAIRBINN FO’N GHREIN.

Tha companach leat tric a saothair,
Ach chan ’eil math no cron ’n a shaothair;
’Us ged ni thu a’ chuis cho math as aonais,
Cha ghabh e a chur bhuat air saodach.
—D’ FHAILEAS.

Fear gun fheart, gun neart, gun fhoill;
Siubhlaidh e a’ bheinn ’s chan fhaicear a lorg.
—BAD CEO.

Co na fir a’s aigeannaiche a tha air an t-saoghal?
—NA FIR-CHLIS.

[TD 29]

[Beurla]

[TD 30]

Co an druim a’s laidire a tha air an t-saoghal?
—DRUIM A’ CHUAIN.

Co a’ chailleach a’s cumhachdaiche a tha air an t-saoghal?
—A’ CHAILLEACH BHEURR (An Geamhradh, no Crith-thalmhainn).

A’ mhuc a thainig a Eirinn,
’S ann oirre fein a bha an eiginn shearbh:
Tri tonna, tri tanna,
Muc air fhichead ’us fichead mheanbh.
—NA TRI STUADHAN MORA AN CLIATH-THONN RI STOIRM.*

No—

Tri mucan turra, turra,
Tri mucan tarra, tarra,
Muc an ear, ’us muc an iar,
Is pian air an fhear nach tomhais.

Ri am stoirme, ’s ri am fiatha,
Ri am lionaidh, ’s ri am traghaidh,
’Us ris gach am bho cheann na bliadhna,
Cha dhean striochdadh duinn a ghaire.
—EAS.

No—

Tri ba bhreaca a leum le leacainn,
Cha nighear iad, ’s cha bhlighear iad;
Is airde an geum na geum na buaile,
Tri ba uallach aigeannach.


<eng>* The three large waves that come together at intervals during a storm.<gai>

[TD 31]

[Beurla]

[TD 32]

No—

Tri ba bhreaca a’ ruith le leacainn,
Cha chuir banachag buarach orra,
’Us cha chuir buachaille stad orra.

No—

Tri ba bhreaca an cois na leacainne,
Nach do bhleoghainneadh deur de am bainne riamh.


Biadh agus Deoch.

Togaidh leanabh beag ’n a dhorn e,
’Us cha thog da dhuine dheug le rop e.
—UGH.

No—

Bothag bheag air fàire,
’S a da cheann duinte.

Togtar suas e cho geal ris an t-sneachda,
Ach leagtar a nuas e òr-bhuidhe air leaca.
—UGH BRISTE,

No—

Theid e suas geal, ach thig e nuas buidhe.

Sruth an aghaidh airde.
—BEATHACH AG OL DIGHE.

[TD 33]

[Beurla]

[TD 34]

Chunnaic mi ionghnadh an de,
Ma’s ionghnadh leam, is ionghnadh e,
Fear mor a’ tighinn bho an cheo,
Agus e beo, gun anail ’n a chreubh.
—LASAIR THEINE.

Tha suilean ann ’s chan fhaic e ni,
Tha e feumail a chum bidh’
Tha rusg ’g a chomhdachadh ’s gach ball
Cha chaora ’us cha chraobh a th’ann.
—BUNTATA.


Luibhean agus Measan.

Barr biorach air, ’s cha mhinidh e,
Roinn gheur air, ’s cha sgeilb e,
Feusag air, ’s cha ghobhar e,
Ton odhar air, ’s chan earb e.
—LUACHAIR.

Tha moigean mollach, mollach,
A’ sior-thuineachadh a’ mhonaidh;
Is gil’ e na gobhair an aonaich,
Is gile na caoraich am moigean mollach.
—CANACH.

Is luaithid e a chas a briseadh.
—GAS RAINICH.
(Mar a thubhairt am fear a chunnaic gas rainich a’falbh leis a’ghaoith).

Co a’ bhrog nach deachaidh riamh mu chois duine?
—BROG-NA-CUTHAIGE.

[TD 35]

[Beurla]

[TD 36]

Moigean min, min, mollach,
A thig air tir air na torran;
Chan ith crodh no caoraich e,
Ach ithidh daoine am moigean mollach.
—DUILEASG.

Bean bheag mhoganach,
Suidhidh i taganach,
Bithidh i torrach a h-uile bliadhna,
’Us bithidh laogh beag geal aice.
—CNO.


Buill a’ Chuirp.

Ciod iad do phriomh luchd-cuideachaidh?—
Coignear ’s gach taic,
Coignear ’s gach glaic,
’Us coignear nach faic thu an tairbheartan.
—COIG MEOIREAN DO CHOISE AGUS DO LAIMHE AGUS D’FHAIREACHDAINEAN.

Lan taighe chaorach geala,
’Us aon chaora dhearg ann;
Agus an te dhearg air dearg deargan a’ chuthaich.
—BEUL, DEUD, AGUS TEANGA.

Cha mhotha e na grainean eorna,
’Us comhdaichidh e bord an righ.
—AMHARCAN.

Co e an deagh charaid dileas
A’s trice a ghiulanas gu diblidh d’eallach?
—DO DHRUIM FEIN.

[TD 37]

[Beurla]

[TD 38]

Ciamar a tha fiacail a chaidh a tarraing coltach ri ni a chaidh air di-chuimhne?
—DH’FHALBH I AS A’ CHEANN.

Rud nach ’eil, nach robh, ’s nach bi,
Sin do lamh, ’us chi thu e.
—NACH’EIL NA MEOIREAN CO-IONNAN AM FAD.

Rud a tha, ’s a bha, ’s a bhitheas,
Sin do lamh, ’us chi thu e.
—NA THA AIG A’ MHEUR MHEADHOIN AIR CACH.

Craobh ghioganach, ghàganach,
A bun gu h-ard, ’s a barr gu h-iseal.
—EARBALL BEATHAICH.

Cuman ur, adhar, a thug m’athair a Ros,
Ged rachadh e air a bheul fodha,
Cha tigeadh boinne as.
—UTH BA.

Ceithir ’nan ruith,
Ceithir air chrith,
Dithis ag coimhead ’san adhar,
Dithis a’ deanamh an rathaid,
Agus aon ag eigheach.
—MART ’NA RUITH, — CASAN, SINEAN, ADHAIRCEAN, SUILEAN, BEUL.

Co e an currachd nach d’rinneadh riamh le lamhan dhaoine?
—CURRACHD-AN-RIGH.

[TD 39]

[Beurla]

[TD 40]

Airneis Taighe.

Tri casan oirre, ’s cha choisich i,
Da chluais oirre, ’s cha chluinn i,
Beul mor aice, ’s cha bhruidhinn i,
’Us mas mor cruinn oirr’.
—POIT THRI-CHASACH.

No—

Tri casan nach gluais,
Da chluais nach cluinn,
Beul mor nach bruidhinn,
Agus aisne gun druim.

No—

Ti-toman, to-toman,
Cota beag, dubh;
Tri casan iaruinn,
’Us bial mor tiugh.

Caora dhubh, dhubh, a thilgeas ceud lomara geal anns a’ bhliadhna.
—GREIDEAL.

No—

Dearg fodha, dubh ’n a mheadhon, geal air uachdar.

Bean an taighe ag gliogan,
Bean an taighe ag glagan,
Bean an taighe a dh’ith am biadh,
’S d’rinn riamh altachadh.
—CUIBHEAL-SHNIOMHA.

[TD 41]

[Beurla]

[TD 42]

Bean uaine bhoidheach
Air cul na comhla,
Gun bhoineid, gun bhotunn,
Ach ropan mu a com.
—SGUABACH-FHRAOICH.

Tha mi air bord gach maith ’s gach mith,
’Us tha mi an comhnuidh lan,
Gidheadh cha deachaidh riamh am chorp
Na thogadh tu air spain.
—SPAIN.

Chaidh mi a mach eadar da choille, agus thill mi dachaigh eadar da alltan.
—TARRAING UISGE LE CUINNEAGAN.

Bean thorrach anns a’ bhaile ud thall,
Ge torrach i cha bheir i clann;
Olar am fion bharr a boise,
’Us caol a coise troimh a ceann.
—GLAINNE LAN.

No—

Cailleach anns an taigh ud thall,
Eadar Gaidheal agus Gall;
Olar am fion bharr a boise,
’Us caol a coise troimh a ceann.

Bodach beag an taobh an teine,
Bior ’na ghoile, ’us boinneid air.
—CLOBHA.

[TD 43]

[Beurla]

[TD 44]

Anna beag a’ chota bhain,
Mar is motha a ghabhas i,*
’S mar is faide a sheasas i,
Is ann is lugha a bhitheas i a’ fas.
—COINNEAL.


Innealan agus Beairtean.

Rud mor cruinn, dubh,
A bhitheas a mireadh ris an t-sruth;
Chan ’eil an Albainn, no an Eirinn,
A leumas air a mhuin.
—ROTH-MUILNE.

Each dubh, ’us each donn,
Bonn ri bonn;
Ged is luath an t-each dubh,
Is seachd luaithe an t-each donn.
—AN ROTH AGUS AN T-UISGE

No—

Rud mor torrach, dubh,
Bithidh e a’mireadh ris an tuil;
’Us ged a bhitheas e ri saothair,
Cha chaochail e a chruth.

Is e croileagan, beag croileagan
(Tomhais, tomhais, toimhseachan)
A rinn mi fein’s mo Dhomhnullan;
Thoilleadh ceud nan ceudan ann,
’S cha thoill mi fein am aonar ann.
—BRA.

No—

Cailleach ’s a’ chuil,
Agus bior ’na da shuil,
’S i ag gaireachdaich, ’s i ag gaireachdaich.


<eng>* A play on the word—Gabh—which means—to take, as well as—to kindle.<gai>

[TD 45]

[Beurla]

[TD 46]

Bithidh e a muigh,
Bithidh e a staigh,
Bithidh e an taigh an lodain;
Ceann corrach air a bhas,
Buailidh e gnocag.
—LOINID.

Chunnacas ionghnadh leam an diugh,
’S ma’s ionghnadh leam is ionghnadh dhut:—
Ceithir daimh* gun fhuil, gun fheoil,
A’spionadh feoir a talamh dubh.
—CLIATH-CHLIATHTA.

Siubhlaidh e na lianagan,
Siubhlaidh e na brianagan,
Siubhlaidh e an t-iomaire fada,
’Us thig e dachaigh anmoch.
—CORRAN.

“Theid mi do’n choill’,” arsa a chrom fhada chruinn,
“’Us chan ’eil anns a’ choill’,” arsa a chrom fhada chruinn,
“Nach leag mi air an druim,” arsa a chrom fhada chruinn.
—TUAGH.

Maide fada fiar,
A’ tighinn air tir air talamh cian:
Maide biorach, tollach, tairgneach;
Maide balg-fhionn, fada, crom.
—ISNEACH.


<eng>* A pun on a rare meaning of “daimh” which is the large beams of the harrow in which the teeth are inserted.<gai>

[TD 47]

[Beurla]

[TD 48]

Tha teanga fhada, chaol, chruaidh,
Aig mo luaidh an ribhinn og;
Is lionmhor iad le am miann a guth,
Is ioma neach le am miann a pog.
—TRUMB.

No—

Bha i an Eirinn, bha i an Ros,
Bha i ’s a’ bheinn eibhinn chais,
Bithidh i ’s a’bhaile seo an nochd,
Bean a chuireas crith air cois.

Caora bhiorach, bhiorach, ’s a mionach slaodte rithe.
—SNATHAD AGUS SNATHNAIN.

Tuba gun mhas, ’s i lan feola.
—MEURAN TAILLEIR.

No—

Baraile gun ton, ’s e lan de fheoil duine.

No—

Tobaran gun grunnd, ’s e lomalan de fhuil, de chnaimh, agus de fheoil.

Damh donn a’ dol troimh’n choille,
’Us chan ’eil slat anns a’ choille,
Nach bean ri a dhruim.
—SPAL-FIGHEADAIR.

Maide mor crom anns a’ choill’ ud thall,
’S gun ni ann ach glang, bo glang.
—GREALLAG BEAIRT-FHIGHE.

[TD 49]

[Beurla]

[TD 50]

Tha bodach beag ’s a’chuil sin
’Us da shuil dheug ann.
—CRIATHAR.

No—

Taigh beag anns an airde an iar
’Us coig ciad dorus air.

Theid mi null air mo rathad mor,
Thig mi nall air mo rathad mor,
’Us bheir mi leam mo rathad mor air mo mhuin.
—FARADH.

Iarunn a cheann, each a mhuineal, maide a mheadhon, duine a bhun.
—DUBHAN, SNOD, SLAT, IASGAIR.

Eunan beag foirmeil, foirmeil,
Bithidh e a mach ri side stoirmeil;
’Us ged nach do chuir e riamh a chul ann,
Chan ’eil feum ri aimsir chiuin ann.
—COILEACH-GAOITHE.


An Taigh agus na Bhuineas Da.

Rud mor fada, dubh,
Bithidh e a muigh air feadh na h-oidhche;
Bithidh a mhionach ag eigheach,
’S gun e fein ag canail guth.
—TAIGH LAN DHAOINE.

[TD 51]

[Beurla]

[TD 52]

Chan ’eil e a muigh,
Chan ’eil e a staigh,
’S cha tig an taigh as aonais.
—DORUS, NO UINNEAG.

Muc dhubh dhorcha,
An ceann taigh Fhearachair,
Dithis ’n a ceann,
’Us triuir ’n a h-earball.
—CLACH-STEIDHE.

Is airde e na taigh an righ,
Is mine e na sioda,
Is geire e na’n claidheamh.
—DEATHACH.

No—

Am mac air an spar
’Us a mhathair gun bhreith.

Cionnus a thiodhlaiceas am marbh am beo?
—SMALADH AN TEINE.


Comhdach.

Da rud bheaga dhubha co-ionnan ri a cheile;
Tha aon diubh uile cearr* ’us aon diubh uile ceart;
Ach nan robh an t-aon tha uile ceart
Air a dheanamh uile cearr,
Bhitheadh an t-aon tha uile cearr,
Air a dheanamh uile ceart.
—PAIDHIR BHROG, NO MHAITEAGAN.


<eng>* This is a pun on the word “cearr,” which is equivalent to “wrong” as well as “left.”<gai>

[TD 53]

[Beurla]

[TD 54]

Dubhag dubhag a mach an dorus
’Us cnaimh duine aice ’n a beul.
—BROG.

Poit bheag neonach
A’ seoladh troimh an tir;
I lomalan feola,
’S a ton os a cionn.
—AD.


Nithean Coitcheanna.

Tobaran oir am meadhon a’ bhaile seo,
Tri cinn oir, agus comhla ghlainne ris.
—UAIREADAIR AIR SPIRIS.

Bodach beag an taigh mo sheanar,
Chan fhaicear gean no greann air,
Chan ith e biadh, chan ol e fion,
’Us bha e riamh a’ dannsadh.
—UAIREADAIR.

Da fhear dheug ’s an aon leabaidh
Agus gach aon air an iomall.
—CLAIR BALLAIN.

Siubhlaidh e mar ghaoith air luathas,
Gun ghluasad as an aon aite;
Ach tuitidh e ma stadas e,
’S cha sheas e air a shail dhut.
—GILLEMIREAN.

[TD 55]

[Beurla]

[TD 56]

Lubaidh na mairbh air gach taobh dhiubh le umhlachd,
Ach leumaidh na beothaibh a null air an ceann.
—CLACHAN STAIRE.

Sheall mi a mach air uinneig mo sheanamhar,
’Us chunnaic mi am marbh ag giulan nam beo.
—BATA AGUS SGIOBA.

Bo mhor odhar, an cois na traghad;
Laogh ’n a deidh ’us i gun dair.
—BATA AGUS GEOLA.

Cha shiubhail e ’s an adhar,
Cha shiubhail e air lar;
Ach siubhlaidh e sar,
Eadar lar agus adhar.
—BATA.

No—

Rud nach gluais gun mhoran suim
Mur bi a dhruim fodha.

*Is gile i na canach an t-sleibhe,
Is gile i na leine, no anart;
Is meanbh-bhruc i na uchd na druide,
Agus olaidh i mar gheibh i.
—LITIR.

No—

Sgriob dhubh air talamh ban,
’Us fear ’ga cur le a smaointean.


<eng>* This was received from Archd. MacPherson, Ollach, Skye.<gai>

[TD 57]

[Beurla]

[TD 58]

No—

Lair bhan a thig a Sasuinn
Gun a cas a fhliuchadh.

No—

Theid i null air a’ chuan,
Thig i nall air a’ chuan;
Innsidh i naidheachd,
’Us chan abair i guth.

Tobar a’ siubhal air comhnard reidh,
Agus a shruthan ’n a dheidh car dubhach.
—PEANN.

Thainig e a feoil,
’Us chan e feoil a tha ann;
Innsidh e naidheachd,
Gun teanga ’n a cheann.
—PEANN ITE.

Rud dubh, dubh,
A tha chum feuma an ioma cruth;
Cha dean e feum mur labhair e,
’Us an deidh labhairt chan fhiach e.
—FUDAR.

Theid e null air an abhainn,
Thig e nall air an abhainn;
Gearraidh e am feur,
Agus chan ith e e.
—PEILEAR GUNNA.

[TD 59]

[Beurla]

[TD 60]

Siud e, agus co a chi e?
—SRADAG

Tioram, cha ghabh; fliuch, gabhaidh.
—LUAITHRE AGUS OLA.

Teadhair fhada chaol bhan,
’Us i ’n a tamh daonnan.
—AN RATHAD MOR.

Theid na mairbh seachad fodha,
Le othail ’s le solas;
’Us na beothaibh air uachdar,
Le suairceas ’s le eolas.
—DROCHAID.


Daimhealachd.

Cha mhac athar, no mathar domh e,
Cha mhac peathar, no brathar domh e,
Ach b’e mo mhathair bu mhathair do mhathair a’ghille.
—A MAC FEIN.

Tha brathair aig brathair m’athar,
’S cha bhrathair athar domhsa e.
—A ATHAIR FEIN.

Chraobh cham chaorainn
An taobh taigh an tuathanaich;
Ged thigeadh luchd an t-saoghail,
Chan fhaodadh iad a buain as.
—A BHEAN.

[TD 61]

[Beurla]

[TD 62]

Bho’n Bhiobull.

Rugadh e gun anam,
Bhasaich e gun anam,
Agus bha anam ann.
—AN UILEBHEIST A SHLUIG IONA.

Rugadh e mu an d’rugadh athair,
Agus chaochail e mu an d’rugadh a mhathair.
—CAIN NO ABAIL.

Chi sinne bitheanta e,
Chan fhaic an righ ach ainmig e,
Agus chan fhaca Dia riamh e.
—NEACH A’S AIRDE NA E FEIN.

Bu e am fiodh an iuchair,
An t-uisge a’ ghlas,
Chailleadh na sealgairean,
Agus fhuair an t-sealg as.
—SLAT-DHRUIDHEACHD MHAOIS: A’MHUIR RUADH: NA H-EIPHITICH: AGUS CLANN IOSRAIL.

Co am beathach a ghiulan an t-eallach a bu luachmhoire a bha riamh air thalamh.
—AN T-ASAL A GHIULAN MUIRE AGUS IOSA DO AN EIPHIT.


Ceistean agus Tri-fhaclaich.

Is mairg aig am bi iad,
Is mairg aig nach bi iad; co iad?
—CLANN.

[TD 63]

[Beurla]

[TD 64]

Co an t-each agus an lair nach facas riamh a’ treabhadh?
—EACH-UISGE AGUS LAIR-MHAIDE.†

Ciamar a tha leabaidh an t-slaodaire ro ghoirid da?
—THA E RO FHADA INNTE.

Cionnus a tha coltas nàrach air an uaireadair?
—THA A DHA LAIMH DAONNAN AIR A AODANN.

Ciod a tha na’s cruinne na ball, agus na’s faide na long?
—CEIRTLE SHNATHA.

Co an crann nach dean treabhadh ged chuireadh tu daoine ’ga stiuireadh, agus eich ’ga tharraing?
—CRANN-SGADAIN.‡

Ciod iad tri coilceadha na Feinne?
—BARR GHEAL-CHRANN, COINEACH, ’US UR-LUCHAIR.

Ciod iad na tri buillean a’s duiliche am fulang?
—BUILLE ’S AN T-SUIL, BUILLE ’S A’GHLUIN, AGUS BUILLE ’S AN UILLINN.

Ciod iad tri subhailcean a’ bhaird?
—CIOCRAS COIN GU LAN A BHRONN, FIOS FITHICH A’RUITH GU ROIC, TART FRITH-FHIR GU OL A DHRAM.


<eng>† Literally—“wooden mare.”
‡ Pun on word “crann,” which is equivalent to “plough,” and also to “four baskets of fish.”<gai>

[TD 65]

[Beurla]

[TD 66]

Ciod iad na tri gneithean a’s dorra an stiuireadh?
—GNE CIRCE, GNE MUICE, AGUS GNE MNATHA:—GABHAIDH IAD AN RATHAD FEIN.

Ciod iad na tri beathaichean a’s luaithe air sliabh?
—MIOL-CHU, FIADH, AGUS GEARR.

Ciod iad na tri a’s luaithe ’s an speur?
—GOBHLAN-GAOITHE, IOLAIR, AGUS SEABHAG-GHORM.

Ciod iad na tri a’s luaithe anns a’ chuan?
An rionnach, am bradan, agus an ron,
Tri seoid a’ chuain.

Ciod iad na tri creutairean a’s beothaile?
Mac banntraich ’g am bi crodh,
Madadh muilleir ’g am bi min,
Searrach seann-laire air greigh,
Triuir a’s meanmnaiche air bith.

Ciod iad na tri nithean a’s duiliche greim a dheanamh orra?
—EARR A’ BHRADAIN, A’ CHAS-DEIRIDH AIG FIADH, AGUS SGIATH NA MUICE-MARA.

Ciod iad na tri buill cuirp a’s fuaire?
—ADHARC DAIMH, SRON COIN, AGUS GLUN FIR.

[TD 67]

[Beurla]

[TD 68]

Ciod iad na tri ainmhidhean nach fuiling an cniadachadh?
—CAORA, CEARC, AGUS CAILLEACH.

Ciod iad na tri nithean a thig gun iarraidh?
—EAGAL, IADACH AGUS GAOL.

Ciod iad na tri nithean de nach do ghabh an Gaidheal riamh naire?
—BREAC A LINNE, FIADH A FIRICH, AGUS SLAT A COILLE.

Ciod iad na tri comharraidhean air laraich mhallaichte?
—DEANNTAG, DROMAN, AGUS TRIAN-RI-TRIAN.

Ciod iad na tri uilc a thig le aois?
—BAOTHACHD, BOILE, AGUS BAS.

Ciod iad an triuir mharbh a’s boidhche a tha ann?—
BREAC GEAL, COILEACH DUBH, AGUS LEANABH BEAG.

Ciod iad na tri aitean a’s fearr air son naidheachd?
—TAIGH-OSDA, MUILEANN, AGUS CEARDACH.

Ciod iad tri mallachdan an tuathanaich?
—REODHADH CEITEIN, CEO IUCHAR, AGUS AN TAOITEAR SAILEACH.*


<eng>* This was Sir Roderick Mackenzie, tutor to the first Earl of Seaforth, who was detested for rack-renting the tenantry. It was he who overcame the resistance of the MacLeods of Lewis.<gai>

[TD 69]

[Beurla]

[TD 70]

Ciod iad na tri Gaothan a’s fuaire a tha ann?
—GAOTH AN DEIDH AITEIMH, GAOTH TROIMH THOLL, AGUS GAOTH BHO BHONN SIUIL.

Ciod na tri nithean a’s milse a tha ann?
—MO CHUID FEIN, MO BHEAN FEIN, AGUS TIUGAINN DACHAIGH.

Ciod iad ceithir aoisean an duine?
—FICHEAD BLIADHNA A’ TEACHD, FICHEAD BLIADHNA CHUM MATH, FICHEAD BLIADHNA A’ MEATH, FICHEAD BLIADHNA GUN RATH.

Ciod iad na ceithir comharraidhean air ceill?
—FOIDHIDINN, FOSDACHD, STUAMACHD, AGUS UR-LABRADH.

Ciod iad na ceithir nithean a’s miosa anns an domhain?
Diubhaidh teine, fearn ur,
Diubhaidh dighe, fion sean,
Diubhaidh duine, mi-run,
Agus diubhaidh nan diubhaidh droch bhean.

Ciod iad na sia buadhan a bha ag cumail suas na Feinne?
—AGH FHINN, LAMH GHOILL, PRAB-BHUILLEAN OSCAIR, IOMAIRT EALAMH OISEIN, RUITH CHRUAIDH CHAOILTE, AGUS SUIDHEACHADH CHOMAIL AIR A CHATH.

[TD 71]

[Beurla]

[TD 72]

Ciod iad na seachd miannan a tha ag comharrachadh chreutairean a mach?
Miann mna, mac;
Miann fir, feachd;
Miann eich, aonach;
Miann coin, sneachd;
Miann ba, braon;
Miann caorach, teas;
Miann goibhre, gaoth,
Air leathad caoin, cas.

Ciod e cho fada agus a ghiulanas ainmhidhean an al?
—TRI MIOSAN CU, COIG BHO CHAOGAD CAT, IS IONNAN BEAN ’US BO, BLIADHNA MHOR DO’N EACH.

Ciod e an tinneas a’s fearr na an t-slainte?
—BREITH.


Ceasnachadh Fhinn air Nighean Charmaig.

Ciod is lionmhoire na feur?
—DRIUCHD.

Ciod is teotha na an teine?
—GNUIS DUINE MHATH AIR AN TIG AOIGHEAN, AGUS E GUN BHIADH, GUN DEOCH.

Ciod is luaithe na a’ ghaoth?
—MEANMA MNATHA.

[TD 73]

[Beurla]

[TD 74]

Ciod is milse na a’ mhil?
—BRIATHRAN TOCHMHAIRCE.

Ciod is duibhe na am fitheach?
—EUG.

Ciod is seirbhe na an neimh?
—AITHIS NAMHAID.

Ciod is geire na an claidheamh?
—CIALL MNATHA EADAR DA FHEAR.

Ciod is fearr na seudan?
—SGIAN.

Ciod is maoithe na cloimh?
—DEARNA RI LEACAINN.

Ciod is gile na sneachd?
—FIRINN.

Ciod is long ri gach luchd?
—TEANCHAIR GOBHANN.

Ciod is fearr do laoch?
—GNIOMH ARD, AGUS UAILL ISEAL.

[TD 75]

[Beurla]

[TD 76]

Ciod is brisge na currabhallan?
—AIGNE MNATHA EADAR DA FHEAR.

Ciod is fearr do mhnaoi?
—TLAS, FOS FEILE.

Ciod is fearr do rosg mnatha?
—FUACHD, DORCHADAS, CADAL.

Ciod is fearr de bhiadh?
—BLIOCHD.

Ciod is miosa de bhiadh?
—BLIANACH, AGUS OL CORMA* AIR A’CHEUD LONGADH.

Cia lion crann a ta anns a’ choille?
—A DHA, EADHON, UR AGUS SEAN.


Ceistean Cunntais.

Arsa cailleach.—
Nam bitheadh agam na bheil agam,
Uiread eile, ’s a leth uiread,
Da gheadh, agus blaigh geoidh,
Dheanadh sin fichead. Cia meud a bha aice?
—COIG.


<eng>* Posidonius, the Stoic, a traveller of the 1st century, whose works have been lost, is quoted by Atheneus, who lived in the 3rd century, as saying of the Celts:—“The poor make beer from wheat and mix it with honey.—They called it ‘Korma.’”<gai>

[TD 77]

[Beurla]

[TD 78]

Da fhitheach air creig,
Da fhitheach gob ri gob,
Fitheach ag eigheach air fitheach,
Cia meud fitheach a bha an sin?
—DA FHITHEACH.

Chunnaic duine gun suilean,
Craobh air an robh ubhlan,
Cha d’thug e ubhlan dith,
’S cha d’fhag e ubhlan oirre.
Ciamar a bha sin?
—FEAR CAM, DA UBHAL, AGUS THUG E LEIS AON.

Is math a dhannsadh Uisdean Friseal,
Uisdean Friseal, Uisdean Friseal,
Is math a dhannsadh Uisdean Friseal,
Leis an fhichead maighdinn;
Coignear roimhe, ’s an a dheidh,
Coignear roimhe, ’s an a dheidh,
Coignear roimhe, ’s an a dheidh,
Coignear air gach laimh deth.
—Cia meud maighdean a bha a’dannsadh leis?
—BHA E A’ DANNSADH LEIS FEIN; LE COIG MEOIREAN AIR GACH COIS, AGUS LAIMH.

AISEAG AN T-SIONNAICH, NA GOIBHRE, AGUS AN FHEOIR.
Cha b’urrainn am fear-aiseig a thoirt leis ach aon air gach turus; agus nam fagteadh iad leotha fein, dh’itheadh an sionnach a’ ghobhar, agus dh’itheadh a’ ghobhar am feur. Cia mar a chaidh aige air an giulan?—

Thug e a’ ghobhar a null an toiseach, agus dh’fhag e an sionnach agus am feur.

Thill e an sin a dh’ iarraidh an t-sionnaich, agus air dha aiseag, thug e leis a’ ghobhar air ais, agus dh’ fhag e i. Dh’aisig e nis am feur, a dh’ fhag e comhla ris an t-sionnach, agus thill e a dh’iarraidh na goibhre.

[TD 79]

[Beurla]

[TD 80]

MAR A MHARBADH COIG DEUG DE MHUINNTIR DHUBHAIN LEIS AN AIREAMH CHEUDNA DE MHUINNTIR FHINN.

Thachair Fionn, le buidheann anns an robh ceithir duine deug, air Dubhan aig an robh an aireamh cheudna, agus rinneadh deasachadh air son streupa air ball. An sin dh’aithn aon de an chuideachd gum bu chubhaidhe suidhe aig cuirm mu bhord cruinn agus iad a bhith air am measgachadh a reir agus mar a shonruicheadh Fionn. Bha iad uile ri suidhe sios, agus an deidh na cuirme bha e air a chur mar fhiachaibh air Fionn toiseachadh air an cunntas timchioll a’bhuird, agus gach naoidheamh fear orduchadh a chum bais. Chaidh sin a dheanamh air doigh cho seolta agus gun do mharbhadh Dubhan agus a luchd leanmhuinn uile, ged nach do chaill Fionn fiu a h-aon. Cia mar a chaidh aige air?

Ceathrar fhear fionn ’nan suidhe air thus
A laoidheadh air mheodhair ri’m bas:
Coignear fhear dubha ’nan dail
De dhearbh luchd cogaidh le Dubhan:
Dithis bho Mhac Chumhail nam buadh
Agus aon bho Dhubhan dreach ruadh:
Triuir bho Fhionn a’s aille dreach
Agus aon bho Dhubhan diuramach:
Cha shuidh Fionn anns a’ bhrugh bhain
Gun dithis dhubha air aon laimh:
Dithis eile ’n am fochair-san
De mhuinntir Fhinn a Albainn,
Triuir dhubha le Dubhan dil
Agus aon fhear fionn ’n am fochair-san,
Da chomhlaochan dhubh ’n an dail
Dithis bho Fhionn, agus aon bho Dhubhan,
Agus cha b’uilear dha neach eile.

[TD 81]

[Beurla]

[TD 82]

AISEAG NAM FEAR AGUS AM MNATHAN.

Bha sianar a’ sireadh aiseig thar caolais,—triuir fhear agus am mnathan. Cha robh ri fhaotainn ach coit bheag nach tugadh leithe ach dithis aig an aon am. Bha na fir ag iadach, air chor agus nach faodadh aon diubh a bhith air fhagail ach le a bhean fein.
Cia mar a fhuair iad a null?—

Chaidh dithis bhan a null an toiseach.
Thill aon, agus thug i a null a’ bhean eile.
Thill aon air a h-ais, agus dh’ fhan i maille ri a fear fein.
Chaidh an sin an dithis fhear eile a null.
Thill te de na mnathan air a h-ais a dh’iarraidh na mna eile, agus thill an te mu dheireadh a dh’iarraidh a fir fein.
Mar sin fhuair iad uile a null.


ROINN A’ BHAINNE.

Bha aig tuathanach ri ochd gallain bhainne a roinn co-ionnan eadar dithis choimhearsnach, agus gun ri a sheachnadh ach tri soithichean, a ghabhadh ochd, coig, agus tri gallain fa leth.
Cia mar a chaidh aige air roinn chothromach a dheanamh?

Bha soitheach nan ochd lan, agus lion e soitheach nan tri.
Thaom e na tri gallain seo an soitheach nan coig, agus lion e rithis soitheach nan tri.
An sin, chuir e an soitheach nan coig na ghabhadh e a soitheach nan tri, agus bha an roinn a nis mar seo,— aon, anns an fhear bheag; coig, anns an fhear mheadhonach, agus a dha, anns an fhear mhor.
Dh’fhalamhaich e am fear meadhonach anns an fhear mhor, agus chuir e na bha anns an fhear bheag anns an fear mheadhonach.
Lion e an sin am fear beag as an fhear mhor, agus dhoirt e na bha anns an fhear bheag anns an fhear mheadhonach. Bha mar sin ceithir gallain anns an fhear mheadhonach, agus a’ cheart uiread anns an fhear mhor.

[TD 83]

[Beurla]

[TD 84]

Measganta.

Chaidh mi do’n choill’ ’s gun d’fhuair mi e;
Shuidh mi air cnoc ’s gun d’iarr mi e;
Nan d’fhuair mi e, thilginn bhuam e;
Ach o nach d’fhuair, thug mi dachaigh e.*
—BIOR AN COIS.

Chan ith thu e,
Chan ol thu e,
’S cha bhi thu beo as aonais.
—CADAL.

Is airde e na beanntan,
Is doimhne e na muir,
Is geire a na droigheann dhubh,
Is milse e na mil.
—GAOL.

No—

Galar a’s truime na an luaidhe,
Galar a’s buaine na an darach.

Chi mi chugam thar an neas’
Fear beag, cuirneanach, cas,
Cearb de aodach fo a shlios,
’Us lan an t-saoghail fo a los.
—BAS.

Is cumhang an teach seo
Do an neach ni ann tamh.
E gun uinneag, gun dorus,
’G a fhosgladh gu brath.
—CISTE-LAIGHE.


<eng>* An analogous riddle is associated with Homer. It is—“Two boys went to hunt in a secluded place. What they caught they threw away, and what they did not catch they took home.” Tradition has it that Homer failed to answer it, though it would be obvious to any dirty tinker boy.<gai>

[TD 85]

[Beurla]

[TD 86]

Rud beag eadar da bheinn,
Bithidh e a’ seinn gum faigh e bàs.


Ceistean air Eolas Feumail.

Cia mar a dh’aithnichear adag seach cuiteag?
—Ball dubh air an adaig, ’us earball fada air a’ chuiteig.

Ciod iad na roinn a’s fearr de eisg
—Cliabh sgadain, tarr bradain, ’us cul cinn a’ bhric dhuibh.

Cia mar a sgoltar fiodh?
Gach fiodh air a bharr
Ach an fhearn air a bun.

Cia mar a thaghadh Fionn a chu?
Suil mar airneig,
Cluas mar dhuilleig,
Uchd mar ghearran,
Speir mar chorran,
’San t-alt-luthaidh fad’ bho’n cheann.*


<eng>* These are obviously points in a good hunting dog.<gai>

[TD 87]

[Beurla]

[TD 88]

Cia mar a thaghadh Macbharais agh?
E bhith leathann os a chionn,
Goirid o’n da shuil am beul,
Gaoisid dhualach thiugh ’s i dluth
Gun a bhith bho ghluin ach reis.
Adharc fhada, gorm no dearg,
Cluas mhor ’us earball da reir,
Speir mhollach, leathann, gharbh,
Bhitheadh e searbh mur bitheamaid reidh.

Cia mar a thaghadh tu each?
Mar shionnach:—domhain anns an aisne, direach anns an druim, cracach anns an earball:
Mar ghearr:—fada anns a’ chois, ullamh gu gniomh, agus biorach anns a’ chluais:
Mar mhnaoi:—Cruinn anns a’ mhas, lan anns an uchd, agus bog anns a’ bheul.

Cia mar a thogadh Domhnull Gorm birlinn?
Leagail bheag ’us togail bhog,
Sniomh fhada ’n a goid, ’s i gun tuim,
Sliasaid agus guala chruinn;
Agus ma bhitheas tri troighean ’n a druim
Bitheadh troigh na tobhta chruinn ’us dorn;
A leth uiread sin ’n a cliabh
’S a dha thrian de leud ’n a toin.

Cia mar a thaghadh mac Charmaic bean?
Piobaire na tobhta, dh’iarr Carmaic a seachnadh.
Meall air slugan, ’us guc air sgornan, dh’iarr Carmaic a seachnadh
Gleadhrach mhor a’gharraidh, dh’iarr Carmaic a seachnadh
Te mhor odhar an dorus a sabhail, dh’iarr Carmaic a seachnadh,
Ach ciarag bheag air dath na lucha
Na sir ’s na seachain ise.

[TD 89]

[Beurla]

[TD 90]

No—

A mhic, ma theid thu ’g an taghadh,
Na tagh na dubha mora no na donna mala;
Na tagh Cinneagag, no Cruinneagag, no Snathdag,
No Meall air muineal, no Cnap air slugan,
No Luinneagag liana, no Piobaire na tobhta;
Ach tagh bean dhonn mar thonn air uisge glan,
Ciarag bheag air dath na lucha na sir ’s na seachain.

No—

Na pos Ginnebheag, na pos Innebheag,
Na pos Maoltach thraghad,
Na pos Glag air garradh,
’S na pos maighdean Sàbaid:
Ach pos bean bheag, odhar,
’N a seasamh an dorus a sabhail fein,
Fuath aice air fir an domhain,
Agus gradh aice air a fear fein.


Dubh-Fhacail.

Chaidh neach le each gu a chruibheadh, agus mar seo thubhairt ris a’ ghobhainn:—
“Tabhair de an each na cruibhean a tha air,
Cruibh e leis na cruibhean a tha air,
Ach na cuir air na cruibhean a tha air.”
Ciamar a rinn an gobha? Thug e na seann cruibhean de an each, rinn e ord diubh, agus leis an ord ur chuir e cruibhean ura air an each.

[TD 91]

[Beurla]

[TD 92]

Dh’fhaighnich gille de nighinn, agus i aig uinneig fhosgailte, c’uine a rachadh i leis air chuairt; agus fhuair e an fhreagairt a leanas:—
“An uair a thogas mi an lion,
A leagas mi a’ ghlainne,
Agus a chuireas mi am marbh a thiodhlaiceadh a’bheo.”
Thug e-san an sin suas a dhochas, sheol e thairis, agus air dha tilleadh an ceann tri bliadhna, chuala e gu robh i posda aig fear eile, ach nach robh i idir toilichte: chuir seo smuairean air, agus chaidh e a choimhead oirre, agus fhuair e fuasgladh air na facail mar seo:—
“Cho luath agus a thogainn an t-anart de’n bhord,
A dhuininn an uinneag,
Agus a smalainn an teine: agus cha do chum sin fada mise, ged bha thusa mi-fhoidhidneach.”

Cha do dhirich Fionn bruthach riamh, agus cha d’fhag e bruthach gun a direadh.—
Ghabh e gach bruthach air a tarsuinn.

“Theirig dachaigh agus ith do shath;
Na ith an t-aran a tha briste,
’S na bris an t-aran a tha slan,”
arsa a’ bhana-mhaighstir ris an t-seirbhiseach air di a radh gu robh i air a tolladh leis an acras, agus iad a’buain anns an fhoghar. Cha robh mir de aran briste anns an taigh. Rinn an nighean mar a dh’iarradh oirre le toll a dheanamh am meadhon gach bonnaich.

Thiodhlaic mi mo naoi nigheannean, mar shneachdnar, An Cille-mo-Neachdain ann an I.
*Chaidh dithis a chur ’san aon uaigh aig da am.


*Cf.—
Cladh Cill Da-Bhi
Thiodhlaic mi mo naoinear ann mar thri
An nochd is dubhach Doirbhean
An deidh na cloinne caoimhe.
—Vide C. P. N. S., p. 308.

[TD 93]

[Beurla]

[TD 94]

Da chois shios
Tri casan shuas
’Us ceann a’bheo am beul a’ mhairbh.
—NEACH AGUS POIT THRI-CHASACH AIR A CHEANN.*

Deoch slainte an ainmig nach tig
A nis, ged is minig a thainig:
Is truagh nach tig an t-ainmig nach tig
Leth cho tric ris a’ mhinig a thainig.
Am fear a bha ise a sireadh, threig e i;
Agus do an fhear a bha ’g a sireadh cha d’thug i a speis.

Mo ghaol a’ chas a shiubhlas fad,
Is tu m’fhear, mo mhac ’s mo bhrathair,
Is tu ogha mhic Thaoig, ’s tu mac mhic Thaoig,
’Us b’i nighean mhic Thaoig do mhathair.


Briathran a theirtear ealamh a chum am brigh a fhalach.

Bha neach a’dol air turus. Ruith a choimhearsnach ’n a dheidh agus dh’innis e dha mu thubaist a thachair. Fhreagair am fear eile ’n a chabhaig mar seo:—
“Bath ’n ath, ma’s e m’ath-s’ i,
Bhathainn-s’ i, nam b’e d’ath-s’ i.”

Cha snath mo mhna-s’ e, ach is snath do mhna-s’ e.


<eng>* I have a vivid recollection of an occasion during boyhood, when, returning from the hills after the celebration of Easter, one of the party put the three-legged pot in which the eggs were cooked, mouth downwards, on his head. On his leaping over an obstruction the pot slipped over his head and encased it so firmly that we were forced to break the pot in order to release the lad.<gai>

[TD 95]

[Beurla]

[TD 96]

An ni a ni aon aba subhach ni e dubhach an t-aba eile.

Chan fhearr an t-urras na an t-earras.


Deuchainnean Uirghill, no Cliseachd Teangann.
(Ri a bhith air an cantainn tri uairean gun stad).

Chleachd a’chearc dhubh a bhith a’breith anns a’ chliabh,
Agus chleachd a’chearc liath a bhith a’breith anns a’ chro.

Cha robh reatha leathann, liath, riamh reamhar.

Cha robh laogh ruadh, luath riamh,
’S cha robh laogh luath riamh reamhar.

Ite na circe brice ann an lite mo sheanamhar.

Iolairean air iodhlann, iolair fhirionn, iolair bhoirionn.

Rolag ’us blaigh rolaige
Tri rolagan air guite.

Oidhche thioram shoilleir,
Oidhche shoilleir thioram.

[TD 97]

[Beurla]

[TD 98]

Ged a mholadh tu am mol, chan fhas am mol molach.*

Ged a bhuaileadh tu an gran, cha ghabh an gran grain ort.

Fad bog, fada, bog, fad bog mona.

Uisge blath bog a’ tighinn a gob a’ choire.

Abair Mac-an-Aba gun do chab a ghobadh.

Gheibhear laogh breac ballach
Aig taigh gach airich,
Latha Feill-Padhruig, earraich.

Bithidh an luaithreachan luaithre ’n a uallachan gille.

Ni dubh-bhreac an locha suain,
Ach bithidh sar bhreac an t-srutha a’ sior leum.

Foghnaidh salann salach air im roineagach.

B’e sin urras gun earras, mise a dhol an urras ort-sa.


<eng>* This is a pun on the word—<gai>“mol.”

[TD 99]

[Beurla]

[TD 100]

Is coma leam comunn gillean na geire;
Mur bi an toiseach searbh,
Gu dearbh bithidh an deireadh.

Ma dh’itheas tu cridhe an eoin,
Bithidh do chridhe air chrith ri d’ bheo.

Iasad cailliche gun diasan,
Iasad a’s fasa iarraidh.

Thoir do “ghu-robh-math” do an choileach.
(Earail air son eirigh thrath).

Da chlaich air muin claiche,
Agus clach air tri clachan.


Beachdan air Side.

Rudhadh shuas an am laighe,
Dh’eireadh Fionn ’s a’ mhoch mhaduinn:
Rudhadh shuas ’s a’ mhoch mhaduinn,
Dheanadh Fionn an ath-chadal.

Tha breac an rionnaich air an adhar;
Latha math am maireach.

Tha currachd air a’ bheinn;
Siud an t-uisge a’ tighinn.

[TD 101]

[Beurla]

[TD 102]

Tha an seillean fo dhion;
Thig gaillionn agus sion.

Tha an t-seamrag a’ pasgadh a comhdaich;
Thig tuiltean dortach.

Tha a’ chomhachag ri bron;
Thig tuiltean oirnn.

Thainig ialtag a steach;
Bithidh frasan a mach air ball.

Tha an eala a’ snamh;
Thig frasan blath roimh fheasgar.

Gaoth bho’n rionnaig earraich,
Teas bho’n rionnaig shamraidh,
Uisg’ bho’n rionnaig fhoghair,
Reodhadh bho’n rionnaig gheamhraidh.

Gaoth a tuath, fuachd ’us gaillionn,
Gaoth a n-iar, iasg ’us bainne,
Gaoth a deas, teas ’us toradh,
Gaoth a n-ear, meas air crannadh.

Geamhradh reodhta,
Earrach ceothach,
Samhradh breac, riabhach,
Foghar teth, grianach,
Agus le toil ar Dia-ne bheir sin dhuinn barr.

[TD 103]

[Beurla]

[TD 104]

<eng>Printed by
Archibald Sinclair, “Celtic Press,”
27a Cadogan Street,
Glasgow.<gai>
