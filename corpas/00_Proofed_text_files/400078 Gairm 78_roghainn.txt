[TD 111]

AON FHACAL ANNS AN DUS
le EILIDH WATT

DOCHA gum b’iad fhéin a chuireadh am freumh, ach theireadh iad ann an Eulabost gum b’aithne dhaibh dé bha neach a sgeumachadh mum b’ aithne dha fhéin e. Mar sin, ged b’e dithis iad aig nach robh mór choimheas ri chéile, nuair a thuirt iad gun robh a sùil aig Ceit na Bùtha air Lachlainn Mór cha do chaill muinntir Eulabost am foighidinn a’ feitheamh. Bha an t-iasg air an dubhan agus is e bh’ann ach cur seachad tìde a bhi mothachadh do gach car a chuireadh e agus a bhi a’ siuthadanachadh am màirleanach. Chionns nach do dh’fhiosraich neach gun do thog fear sùil Ceit gus a seo bha an cùram na bu ghéire.

Bha Ceit a nis a’ bualadh air deich bliadhna fichead is ged nach b’ ann ann an Eulabost a rugadh i, bha fios aig muinntir an àite air a h-aois mar a bha cunntas aca air aois gach fear is té anns an àite. Cha robh ann ach baile beag, trì no ceithir a shràidean a’ ruith sìos chun na mara is tighean is croitean sgapte timcheall suas gus oir na coille a bha fàs fada, farsaing air an cùl. Thainig Ceit ’na pàisde a chuideachadh piuthar a h-athar anns an tigh is anns a’ bhùth. Cha robh Ceannard Stàit riamh cho faicilleach is a bha piuthar a h-athar. Anns a’ mhodh sin dh’fhoghluim i Ceit. “Na leig t’inntinn ri neach,” theireadh i. No aig ám eile: “ Na bitheadh do làmh ro fhosgailte na do thabhartas do chomunn sam bith air eagal gum bi daoine am beachd gum bheil do thighinn a-stigh nas motha na tha riaghailteach. Aig an aon ám na bi spìocail. . . . Bitheadh do làmh an còmhnaidh ri car air choireigin. Na faicte thu le làmhan paisgte. . . . Na leig le dus a bhi a’ laigh air nì oir cha mhath le daoine a bhi ceannachd sean bhathar.” Cha b’e riamh, ‘Do thoil fhéin, a comhairle ach, ‘Is math le daoine.’

Mar sin bha Ceit gu ro stòlda, faicilleach, agus nuair a dh’eug piuthar a h-athar lean Ceit oirre anns a’ bhùth.

[TD 112]

Thainig muilinn shàbhaidh gus Eulabost agus bha na fir a’ fuireach ann an carabhans làimh ris an làraich obrach. B’ann mar sin a thainig Lachlainn Mór do’n àite. Thadhail e bùth Ceit is mar rinn na fir eile thadhail e an tigh seinnse, air son companas is cur seachad tìde. Bha Lachlamn mór, sgoinneil, ach e fhathast bog, agus an còmhnaidh bha craos gàire air. Sheasadh e a làmh mar a dheanadh na fir eile, ach cha b’e fear misg idir e. B’ann air uair de’n t-seòrsa seo a thuirt En Ruadh agus dòch’ e a’ bruidheann eadar fealà-dha is da-rìreadh: “A Lachlainn, ’ille, tha mi tuigsinn gum bheil d’aran-sa a cheana fuinte.”

Thog Uistean e anns a’ mhionaid: “Dé seo, Iain? Dé tha thu ag ràdh?”

“An e nach cual’ thu idir?” ars Iain is e blaiseagraich air shocair. “Tha mi tuigsinn gum bheil Lachlainn an seo is Ceit na Bùtha cho trang. Té nach aithne dhòmhsa a thug sùil air fearg gus an seo fhéin!”

“Ach am bheil thu fhéin ag ràdh?” ars Uistean. “Ma tha cha bhi sporan lom aice. Nach e mo shiad Lachlainn!”

“Och cha b’e Ceit a reiceadh eireag air latha fliuch idir. Theid mi an urras nach eil a sporan falamh. Nighean dhòigheil, bhanail cuideachd.”

“Cha deach nì de sin seachad air mo laochan. Cha b’ann an diugh no an dé a gheàrr Lachlainn a chùlagan. Cuin a bhitheas sinn a’ cur meal-a-naidheachd ort. Lachlainn, ’ille?”

Ghàireadh Lachlainn agus thogadh a sheipinn gun ghuth no theireadh e: “Chan eil càil am falach oirbh anns a’ bhaile seo!”

Ach chaidh an sìol a chur is dh’fhàs e. Ge be ar bith dòigh a thàinig iad cuideachd, phòs Lachlainn agus Ceit.

Chùm Lachlainn air ag obair anns a’ choille is chùm Ceit a’ bhùth. Ach cha b’e an aon Cheit a bh’ann a nis. Dòcha gum b’e chionn is gun robh i nis a’ deasachadh tràthan matha mu choinneamh an fhir obrach agus a’ gabhail a cuid nuair a bhitheadh i roimhe seo riaraichte le gréim beag, ach lion Ceit a-mach. Thainig dreach agus snuadh eile oirre. Bha i mar ròs fo bhlàth an Iuchair. Dh’atharraich a cruth, dh’atharraich a falt. Dh’atharraich fiù is fiaradh bil na h-aide aice.

Is ioma fear gasda, gleusda, a thug sùil oirre, is i aig taobh Lachlainn aig eaglais no aig cruinneachadh, is a thuirt ris fhéin, “Ach nach ann ormsa a bha’n dalladh!”

Ach chan fhacas anns an tigh sheinnse i, far nach robh bean dhòigheil ar bith ri faicinn. Ach cha do chuir i cipean air Lachlainn, is thigeadh is dh’fhalbhadh e mar a b’àbhaist. An uair a rachadh e dhachaidh bha a shàith a’ feitheamh air ann an tigh a bha a’ deàrrsadh. Is ioma fear aig an robh farmad ris nuair a

[TD 113]

chanadh e air oidhche: “Cha chreid mi nach bi mi nis a’ falbh. Oidhche mhath leibh. fhearaibh.”

Is dé nis chaidh ceàrr?

Bha a bheachd fhéin aig a h-uile fear. Thainig an t-ám, nuair a dh’éireadh Lachlainn is a staghadh e e fhéin is a theireadh e, “Is eudar dhomh fhéin a bhi a’ tarraing,” gun tionndaicheadh iad gu fuar, dìteil, bhuaidhe. Bha amharas aca nach b’ann dhachaidh far an robh Ceit a bha e dol. Nuair dha bhi ach gann a-mach ás an éisdeachd bheireadh gach fear a bhreith: “Bu chòir comhairle a thoirt air. Tachairidh am mì-shealbh dha fhathast,” theireadh fear.

“Leig leis,” theireadh fear eile. “Tha nàdur an t-sealgair ann. Tha amharas aige nach b’esan a rinn an t-sealg, ach ise. Tha e air son dearbhadh dha fhéin gur fear seilge e.”

“Chuir Ceit ann an àite leanaibh is ann an àite athar e. Chan c an stait sin a thigeadh ri Lachlainn Mór.”

“Nan robh teaghlach air a bhi aca - - - -” theireadh fear eile. Cha robh farmad aig neach ri fear pòsda a bha fhathast ri sealg. Ma bha a beachd fhéin aig Ceit cha do leig i h-inntinn ris a’ bhaile. Bha an tigh a’ deàrrsadh mar a b’àbhaist—cha robh na h-uiread a’ tadhal na bùtha. Dòcha nach robh Ceit cho suilbhir is a bhà i: no dòcha nach robh i a’ cumail a’ bhathar a bha i a’ cleachdadh. Is nach robh an draghan fhéin aca.

Ach dh’ath-bheothaich bruidheann nuair a chualas gun do bhris Lachlainn a ghàirdean, droch bhriseadh, dìreach os cionn na h-uilinn.

Mar bu tric leis, nuair a thigeadh e dhachaidh anmoch, thigeadh Lachlainn chun an doruis chùil, sìos an staidhre bheag chlaich, far an robh dorus cùil an tighe is dorus cùil na bùtha ri taobh a chéile. An oidhche ud rinn e glaidhearaich gu leòr oir bhuail e bocsa talamh no dhà aig bonn na staidhre nuair a thuit e. Ach cha b’e sin a dhùisg Eachainn a’ Ghreasaiche, oir bha an solus aige-san laiste mar bu tric leis. Ach b’e Eachainn a thainig far an robh e mun d’fhuair e air a chasan.

Duine neònach a bh’ann an Eachainn agus cho ao-coltach ri Lachlainn is a dh’fhaodadh a bhi: duine beag, snasail, tioram—agus ro chonnspaideach. Cha do phòs e riamh. Bha bùth bhròg aige ri taobh bùth Ceit. Ach bha Eachainn a’ cur seachad barrachd de thìde ri leughadh is ri sgrìobhadh mu euceartasan an t-saoghail na bha e ri gnothaich na bùtha. Is e brògan fhear a bha e a’ reic agus de’n leathair a b’fheàrr. Ged bha brògan bhoireannach aige cha robh unnta ach feadhainn le sàil ìosal is bus leathainn. Cheannaicheadh cailleach no dhà iad no Sasunnaich a thigeadh a shealg is leis am bu mhath bròg mhath monaidh.

[TD 114]

B’fheàrr leis an fheadhainn òga a dhol ás na h-uilt le sàilean biorach, cucallach, nach tairgeadh Eachainn dhaibh, is mar sin cha phàidheadh an dol air adhart seo ach cha do chuir e iongnadh no aithreachas air muinntir chòir Eulabost nuair a reic Eachainn an tigh is a’ bhùth is a chualas gun robh e dol mu dheas a dh’fhosgladh bùth phàipearan.

Thog Eachainn bocsa no dhà air muin a chéile agus sgioblaich e nì no dhà mun cuairt fads a bha e ag ràdh gun mhóran coibhneas: “Theab thu dhol far na h-amhaich, a dhuine. Cha do bhris thu cnàimh?”

Air latha fuar bhitheadh làrach na sgaile ri faicinn air a bhathais gus latha a bhàis ach aig a’ mhionaid ud cha robh Lachlainn ach air son fasgadh an tighe fhaotainn is ged a shuath e sruth fala far a mhala cha duirt e ach: “Fhuair mi sgleog, ach tha mi ceart gu leòr.”

Is e Ceit a chuir a dh’iarraidh an doctair, is a chaidh còmhla ri Lachlainn do’n ospadal, is a dh’fhan ri thaobh fads a bha cead aice. Is e Ceit a thainig dhachaidh leatha fhéin is a dhùnadh a’ bhùth a h-uile uair a dh’fhaodadh i dhol a choimhead air Lachlainn fads a bha e anns an ospadal. Nuair a thainig e dhachaidh fhritheil Ceit air gus nach robh aig Lachlainn ri làmh a thogail ma rachadh aig Ceit deanamh air a shon. Bha sùilean Ceit a’ deàrrsadh a rithist is a làmhan luath mu obair an tighe.

Anns an tigh sheinnse theireadh iad, “Tha teadhair is cipean aig Ceit air a nis. Is neònach ma theid Lachlainn a shealg tuilleadh.” Cha robh truas ris.

Ach cha do mhì-chòrd an suidheachadh seo ri Lachlainn idir. Bha e fad a bheatha ri obair chruaidh agus thaitinn an anail seo ris is cha robh an dà chabhaig air a dhol a-mach a-measg an t-saoghail a rithist. Ann an inntinn Lachlainn bha ceist air nach robh fuasgladh aige. Rachadh e chun na h-uinneig is choimhideadh e a-mach. Cha robh nì ri fhaicinn a chuireadh e a’ glaidhearaich an comhair a chlaiginn—no dh’fhaodadh a chur far na h-amhaich. Ach bhà an oidhche ud.

Cha mhair òr nan sìthichean is cha stad tìde. Bha an doctair òg a bha a’ frithealadh Lachlainn a’ fàs mì-fhoighidneach. Air latha greannach earraich sheas e mionaid is thug e sùil air bùth Eachainn a bha gu dorcha, dùinte, air bùth Ceit nach robh móran na bu shuilbhir, is ruith is suas an staidhre far an robh Lachlainn leis fhéin gu comhartail. Leig e inntinn ri Lachlainn gu goirid geur.

Bha Ceit anns a’ bhaile mhór air gnothach dhi fhéin is an déidh do’n doctair falbh shiudh Lachlainn, shuidh gus an do chnàmh an gual is an do dh’fhàs an tigh fuar. Ach nuair a dh’éirich e b’ann gu sàmhach a dh’ath-bheothaich e an teine is a tharraing e na

[TD 115]

cùrtainean a dhubh a-mach an oidhche. Bhòidich e dha fhéin gum b’ ann aigesan a bhitheadh a h-uile nì gu blàth, taitneach mu chomhair Ceit. Chuir e tubhailte gheal air bòrd a’ bhidhe is tharraing is chàraich e air meadhoin a’ bhuird iad. Ghàir e air fhaoineis. Dé chanadh Ceit?

Ged nach b’e còcaire e rachadh aige air <eng>ham<gai> agus uighean a dheasachadh, agus de b’fheàrr a chòrdadh rithe air feasgar fuar!

Chaidh e do’n chidsin ach ged bha uighean gu leòr ann cha robh <eng>ham<gai> ann. Gheibheadh e anns a’ bhùth e. Chaidh e sìos a staidhre is a-stigh air an dorus taoibh. Bhuail e air nach robh Ceit a’ gabhail an t-saothair is an cùram a b’àbhaist dhi oir bha na sgeilpean imis a bhi falamh agus a h-uile comharra air stait na bùtha nach b’ann an seo bha a cridhe. Cha robh ’na inntinn coire fhaotainn dhi.

Geal, glan, a-measg an dus air a’ chunntair bha an litir. Bha òrdag a’ sracadh a’ chuibhrig mur gann a sheall e air an aon fhacal, “Lachlainn.’”

“Tha fios agam gun dean thu an gnothach ás m’aonais, theagamh nach ionndram thu mi. Cha till mi is cha chuir mi dragh ort. Cha chuir mi cabhag ort an tigh fhàgail. Thagh thus do rathad. Chan e mo rathad e. Ceit.”

“Leugh Lachlainn an litir ghoirid is dh’fhàisg is phluisg e am pàipear ’na dhorn mur gun robh e an dòchas a shiudheachadh atharrachadh ma rachadh aige air na facalan a dhubhabh ás. Shuas an staidhre a rithist shiudh e is thug e na rocan ás a’ phàipear agus leugh e an litir a rithist is a rithist. Chan atharraicheahd a brìgh.

Cha d’rinn Lachlainn dàil ann a bhi dol a dh’obair.

Cha do thog neach ainm Ceit ’na éisdeachd.

An uair ainneamh a rachadh e do’n tigh sheinnse cha b’ann air sgàth companais. Shuidheadh e aig oir a’ chomuinn is dh’òladh e gu purpsach. An uair a chitheadh e fhéin freagarrach dh’éireadh e, is cho dìreach ri saighdear, dheanadh e dìreadh air an tigh dhorcha a bha feitheam iar gad bha na dh’òl e air duine nàdurra a chur air mhisg.

Cha duirt fear: “Is math an airidh.” Is a theireadh iad: “Ach nach b’fheàrr dhi fuine thana na bhi falamh? Dé an t-àrdan a bhuail i?”

Ann am beagan tìde cha bhitheadh guth air Ceit mur b’e gun do thill Torcal an déidh sgrìob mu dheas. Anns an tigh sheinnse bha ceud chomhradh na h-oidhche air sìoladh nuair a thuirt Torcal: “Ach a Dhé, fhearaibh, bheil fios agaibh có chunna mi air mo thuras?”

[TD 116]

“Seadh?” arsa fear an siud is an seo. “Có?”

“Có?” Có ach Ceit. Ceit na Bùtha.”

Bha aire a h-uile fear air nuair a lean e air, “Chaidh mi stigh a cheannachd pàipear is có bh’air taobh thall a’ chunntair ach Ceit. Is cha thomhais sibh an nochd co bha ri taobh!”

“Có ma tha?”

“Bha Eachainn a’ Ghreasaiche!”

“Eachainn a’ Ghreasaiche! An duine beag, tioram ud, aig nach robh sùim do nì ach a bhi a’ cur an t-saoghail gu ceartas?”

“An dearbh Eachainn—ach tha e air a shaoghal fhéin a chur réidh!”

Air son a’ cheud turas agus is dòcha air son an turas mu dheireadh cha robh neach anns a’ chomunn a thuirt: “Nach duirt mi ruibh!”

Ach thuirt fear: “Saoil có a dh’fhàs buideach an toiseach?”

Bha a bharail fhéin aig gach fear, ach bhitheadh e na b’fhusa a’ cheist fhuasgladh na robh iad air Lachlainn fhaicinn ’na sheasamh aig an uinneig mun do tharraing e na cùirteanan. Choimhead e sìos far an robh an dus ’na laighe dorcha air a’ pheanta gheal, is le mheur sgrìobh e an aon fhacal: “Ceit.” Sheas e air son mionaid mun do tharraing e oir na boise thairis air an ainm. Shuath e a làmh ri shliasaid mun do tharraing e na cùirteanan.

[Sanas]

[TD 120]

AN CLO-MOR
le Iain Moireach

[Dealbh]
Air an àrd-ùrlar, caileagan òga cuimir gun mhóran chudthrom aodaich orra—Elaine NicDhòmhnaill, Olwyn Atkinson, Gwendoline Edmonds, Marian St. Claire agus Ruth Prior—ri luadhadh a’ chlò. Màiri Moireasdan le còmhlan gasda de bhoireannaich eile á Barraidh ri seinn air clàr . . .

Bho dhòrn gu dòrn, clò nan gillean,
Iomair o hó, clò nan gillean . . .

Chithinn ’nam cheann iad, ’s mo shùil air na caileagan. Dh’ fhairichinn dealbh ga reubadh ’nam mhac-meanma.

Ach ’se annas agus ìomhagh ùr a bh’ann air fad; <eng>ballet<gai> ga dhanns ri òrain Ghaidhlig.

’Se Dolìna Niclllinnein a tha a’ gabhail nan òran. Sia air fad, cho eadar-dhealaichte ri Calum Sgàire agus Dheidhinn dhan a’

[TD 121]

[Dealbh]

Ghealaich Leat, agus ’se cuis-iongantais a th’ann mar a tha i fhéin agus na dannsairean (aig nach eil smid Gàidhlig) ri cumail an gleus ri chéile. Le pìosan clò agus modh-dannsa nach ro a riamh sa’ Ghaidhealtachd, tha na nìghneagan agus aon fhear, Gernot Petzold, ri deilbh air beairt nan òran seann sgeul a fhreagradh air ionad sam bith a tha ri uchd agus an taing a’ chuain . . . “muir mór nan tonn ’s e ri trom cur eadrainn.”

Am fear a chur am <eng>ballet<gai> air dòigh, Stiùbhart Hoops á Lunnainn, thainig gu mór fo bhuaidh òrain luaidh a chuala e ann an <eng>Dartington Hall, Devon<gai>. Chuidich Seòras Reid, a tha ag obair aig STV e, agus thagh Dolìna na h-òrain. Nach math gu bheil an leithidean ann, a sheallas gu bheil beòths gu leòr anns a’ Ghàidhlig fhathast . . . saoil an e na Gaidheil a tha ri fannachadh?

[TD 129]

A’ COIMHEAD AIR AN TAOBH SHOILLEIR

’S E lathaichean dorcha tha seo dhan a’ Ghaidhealtachd—an obair nas gainne eadhoin na’n àbhaist agus an òigridh a’ gearradh am bataichean ’s a’ dol air tòir am beòshlaint mu dheas. Ach tha reul dòchais no dhà a-measg nan sgòthan rabhaidh. Seo cunntais air a trì:—

(1) An t-iasgach ann an Scalpaigh.
(2) Obair an uisge-bheatha ’s a’ chàise ann an Ile.
(3) Obair do bhoireannaich an Uibhist is Tiriodh.

(1) Scalpaigh
le Fionnlagh MacSuain

De eileanan na Gaidhealtachd chan eil móran ann a rinn an t-àdhartas a rinn eilean beag Scalpaigh bho dheireadh a’ chogaidh. Is ged nach eil e an sealladh mhóran ach mar sgrath talmhainn air sgealb creige, gidheadh tha seasamh aig an eilean an diugh nach eil aig iomadach ceàrnaidh coltach ris. Tha buille cuisle Scalpaigh aig an ám seo gu math làidir. Tha àireamh a shluaigh a’ meudachadh; tha òigridh an eilein air an gleidheadh aig an taigh; is tha barrachd beartais is airgid a’ cuairteachadh san eilean na bha riamh roimhe.

’Se an t-iasgach tha sònrachadh mach Scalpaigh, agus tha eachdraidh Scalpaigh air a suaineadh ri eachdraidh an iasgaich. ’Sann ur an iasgach a chaidh an t-eilean àrach, agus an diugh cha mhór nach ann air an iasgach a tha an t-eilean gu h-iomlan an crochadh. Tha aon eathar deug ag oibreachadh á Scalpaigh, toirt cosnadh do chòrr is trì fichead duine. Tha cóig dhe na bàtaichean ùr, air an ceannachd le iasad bhon H.I.D.B. agus tha iad sin air an deisealachadh le goireasan is eileamaidean ar latha, leithid ‘<eng>radar,’ ‘decca metre,’ ‘echo sounder<gai>,’ a tha toirt móran cuideachaidh son lorg an éisg. Tha wirelessan tomadach cuideachd air bòrd airson gach bàta ghairm. Cosgaidh bàta ùr bho dheich mìle gu dà fhichead mìle not, ach tha am Bòrd toirt seachad iasad, cha bhi na fiachan ri’m pàigheadh ach mean air mhean.


[TD 130]

[Sanas]

[TD 131]

Tha cosgais bàta ùr suas ri ceud not san t-seachdain, agus dh’fheumadh an neach tha ’m beachd beòshlaint a chosnadh bhi glé inntinneach anns a’ mhuir agus glé fhuasgailte ann an obair. Bharrachd air bàtaichean iasgaich tha bàtaichean nas motha aig Scalpaigh cuideachd, costairean le Ruairidh Coineigin s a mhic, agus iad sin toirt cosnadh do mhóran Scalpaich eile, a’ ruith le carago guail, gas, breigeachan air feadh na rìoghachd agus Eirinn. Ged a chaochaiilan Caiptean fhéin o chionn ghoirid, chan eilear an dùil gun tig an obair chunbhalach seo gu crìoch agus cha bu mhath gun tigeadh.

Tha an t-iasgach fhéin cho caochlaideach sa bha e riamh, uaireanan gheibh bàta trì cheud crann san oidhche, is uaireanan eile cha bhi lann air bòrd. Ach a dh’aindeoin goireasan agus cuideachadh ealdhain, tha strìth is fallas is obair chruaidh an cois an iasgaich. Tha na h-iasgairean a’ fàgail feasgar gach latha agus a’ ruith air na cladaichean is na grùnndan iasgaich gus an tig iad air an sgadan. Bi na bàtaichean a’ dol cho fada tuath ris a’ Bhuta Leódhasach as t-samhradh agus cho fada deas ri Ceann Bharraidh agus na h-Eileanan a-staigh, ach sa’ Gheamhradh le droch aimsir, bidh iad a’ fuireach aig na cladaichean as fhaisge sa’ Chuan Sgìth. As t-samhradh nuair a tha sgadan nas gainne, bi mhór-chuid de na h-eathraichean aig obair nam <eng>prawns<gai> is nan creachain. Tha prìsean a’ sgadain is a’ chreachain a’ dol suas is sìos a réir iarrtasan an t-sluaigh, ach ma bheir aon bhàta steach don eilean mu thuaiream deich mìle not sa’ bhliadhna nì i meadhonach math.

Agus dé an t-atharrachadh a tha ionmhas na mara air a dheanamh air an eilean. Sa’ chiad àite, ’se glé bheag tha mach á obair san eilean gu léir. ’Se rud anabarrach math a tha sin, agus naidheachd nach boin do iomadach sgìre eile den Eilean Fhada, gu h-àraidh aig an ám seo. Cuideachd, tha an t-iasgach toirt a-steach airgiod is beartas do iomadach dachaigh, agus sin air a nochdadh am brèaghachd is sgiobaltachd gach té. Chaidh deich thaighean tomadach snasail a thogail as ùr o chionn ghoirid, agus thathar an impis sia eile thogail an dràsda. Tha barrachd charbadan a’ bleith nan rathaidean an diugh na bha riamh roimhe, agus chaidh an àireamh suas bho thrì an 1955 gu fichead an 1971. Mìos no dhà air ais chrìochnaicheadh cidhe ùr airson nan iasgairean an deidh strì airson a’ chosgais fhàsgadh bho ar luchd riaghlaidh, agus is ioghantach gum bitheadh an t-airgead ’nan tairgse mur e gu bheil iad airidh air. Chaidh talla ùr cuideachd a chur suas, dh’aindeoin gearain is gnùsd a sud sa seo ’s tha òganaich an eilein a’ faighinn lùth chleasan is cuirseachadan tha freagarrach is glan.

Dé dh’fhàg soirbheachadh le Scalpaigh seach àiteachan eile? (1) Air sgàth gu bheil an t-eilean beag, agus air leth bho Na

[TD 132]

Hearadh, bha na h-eileanaich dlùth air a chéile, agus a chionns gu robh dh’adhbharaich seo seasmhachd eatorra airson doirbheadas agus dearbhadh a choinneachadh. (2) Cha robh cruth an eilein am fàbhar dad sam bith eile ach a-mhàin am muir a threabhadh agus na corrain a chur an sàs am fogharadh a’ chuain. An àite talamh a chleachdadh gu feum (oir chan eil an talamh cho pailt!) thionndaidh na daoine ris an iasgach agus lean an clann ris an obair. (3) Bha na daoine adhartach, beothail, dìchiollach agus anns a’ chùnntais mu dheireadh ’sann ’nan làmhan-san a tha soirbheachadh an eilein. Mar chomharra air an inntinn adhartach, chum iad stailc ann an 1948: chaidh clann a chumail ás an sgoil, feadh sa bha pàrantan a’ gleachd airson rathad ceart fhaighinn san eilean. Chaidh feadhainn a thoirt gu lagh am baile mór Steòrnabhaidh, agus càin a chur orra . . . ach fhuair iad an rathad. ’S dòcha nam bitheadh barrachd dhen spiorad seo air a nochdadh air feadh na Gaidhealtachd, gum bitheadh i nas fheàrr dhe an diugh. (4) Bha daoine san eilean fhéin bha deiseil son am beachdan a ghnathachadh, seasamh air ceann an t-sluaigh agus an comhartachd fhéin àicheadh airson math coitcheann an t-sluaigh. B’e Ruairidh Coineigin fear dhiubh, ach cha b’e an aon fhear. (5) Bha na h-iasgairean ag ionnsachadh bho àiteachan eile, agus a’ cleachdadh dòighean ùra—agus sìos troimh na bliadhnaichean chithear mar a bha dòighean Gallda, agus gu h-àraidh bhon Chost-an-Ear, air an toirt a-steach do obair an iasgaich.

Agus dé mu dheidhinn am màireach? Anns na mìosan mu dheireadh bha bruidheann is othail gu leòr a-measg luchd polataics ar rìoghachd. Chan e gu robh cus earbsa no creideas riamh againn ’nan gealltanas, ach bha ar cluais ri éisdeachd mu chor nan iasgair ann an Deasbad Mhór na Margaidh Chumanta. Tha riaghailtean an iasgaich a-nis fo ar comhair, a-réir is mar a sheasas iad son deich bliadhna. Am beachd nan iasgairean fhéin tha gnothaichean beagan nas fheàrr a’ coimhead na bha iad an toiseach.

Ach tha teagamh aca fhathast mu dheidhinn staid cùisean an ceann deich bliadhna an uair a bhitheas an deasbad air a h-ùrachadh, agus bhitheadh iad na bu toileach nam bitheadh na crìochan air am meudachadh gu dà mhìle dheug air feadh nan costaichean gu h-iomlan. Aig an ám seo, tha bàtaichean Lochlannach (<eng>Klondyers<gai> a’ ceannach a’ sgadain aig puirt iasgaich na Gaidhealtachd, agus ga thoirt leotha dhachaigh, far am bheil sgadan gann. Tha eagal air cuid de na h-iasgairean, ma tha, gun caillear a’ phàirt seo dhen mhargaid ma bhios cothrom na Féinne aig tràlairean Lochlann air uachdar na mara. Chailleadh an rìoghachd a chothrom air iasg aiseag null thairis oir bhitheadh na bàtaichean Gallda a’ coinneachadh iarrtasan éisg an dùthcha fhéin, nì tha air a dheanamh an dràsda an tomhais, le bàtaichean Scalpaigh.

[TD 133]

Tha Scalpaigh mar Innis Tìle cha mhór gu léir an crochadh air an iasgach, agus ma bheachdaicheas sinn air chan e rud fallain tha sin. Nan tigeadh bacadh trom air an iasgach (’s cha mhór nach tàinig e mu thràth), chailleadh an t-eilean an dearbh rud tha ga chumail beò, is ge be dé cho déidheil ’s bhiodh na h-eileanaich air obair fhaighinn aig an taigh cha bhiodh obair ann dhaibh. Bu chòir oidhirp a dheanamh gus seòrsaichean obrach eile chur air bhonn gus eaconomai an eilein a dheanamh eadhoin nas seasmhaiche is nas sàbhailte na tha i. Aig toiseach na naoidheamh linn deug bha iomadach àite an crochadh air obair na feamainn, agus air obair na feamainn a-mhàin, agus air sgàth gu robh, thàinig móran gu bochdainn nuair thòisich gnothaichean a’ dol an aghaidh na h-obrach seo. Dé math dhuinn, ma thà, ar n-eachdraidh a leughadh mur h-ionnsaich sinn bhuaipe ’s mur cuir sinn ceart na tha ceàrr nar suidheachadh fhéin nar latha fhéin?

Tha iomadach nì ann a tha ’na uallach do iasgair ach s dòcha nach eil gin cho cudthromach no cho pearsanta ris a seo: ’se sin dìth bean. Tha caileagan òga an eilein a’ deanamh air falbh aig sia bliadhna deug gu solais bhrèagha nam bailtean móra agus aig a’ cheann thall ’se glé bheag dhiubh thig dhachaidh gun chuideigin ’nan cois. Tha ’n t-uabhas dhe na h-iasgairean ’nam baidseileirean, agus mar sin tha feadhainn fhreagarrach òg glé phrìseil is annasach san eilean. Ach tha e fìor gum bu chòir cùisean mar seo bhi air aire Bòrd Leasachaidh na Gaidhealtachd ma tha i gu bhi coimhlionadh a dleasdanais. Mur faigh boireannaich agus nigheanan obair aig an taigh maille ri na fir, chan eil dol ás ann nach bi e air a nochdadh an àireamh an t-sluaigh sna làithean tha romhainn.

Sin, ma thà, cor an eilein an diugh, gu math slàn is fallain, agus tha sinn ann an seagh moiteil as a staid. Gidheadh tha ciall is reusan a’ ràdh ruinn nach eil an latha-màireach cho brèagha is bu mhath leinn. Ach ma tha e call a bhrèaghachd ’sann air sgàth gu bheil riaghladairean a’ dearcadh oirnn tro speuclairean a tha dathte le ’m féinealachd féin, agus nach eil iad ag gabhail a-steach staid sgìreachd a bha agus a tha ag iarraidh a bhi beò. ’S dòcha nuair a ghabhas Lunnainn an leasan sin gu cridhe, gum bi sinn air adhartas math a dheanamh gus na beusan sin tha ’nan suaicheantas air ar Gaidhealtachd, agus gu h-àraidh Scalpaigh, a dheanamh nas aithnichte.

[TD 134]

(2) Ile le Gillebride Mac a’ Chléirich

Lomadh ceàrn na h-Oa,
An Lanndaidh bhòidheach ’s Roinn Mhic Aoidh.
Tha an Learga ghlacach ghrianach
’S fuidheal cianail air a taobh.

Air an eilean seo chunnacas “Fuadach nan Gaidheal” anns an naoidheamh linn deug—chaihd Sìol nan Sonn a chur fa sgaoil do thìrean céin, on ám sin chuireadh dà chogadh mhór anns an deachaidh òigridh an eilean an sgapadh feadh an t-saoghail: far an robh sluagh cóig mìle deug, chan eil an diugh ach nas lugha na ceithir mìle. Ach a dh’ aindeoin sin, a dh’aindeoin gach cruaidhchàs a dh’fhulaing na Gàidheil o Latha Brònach Chùil-Lodair, cha tug na h-uachdarain riamh air na h-Ilich aontachach leotha. Shaoileadh duine gum bitheadh Ile mar a tha iomadh àite eile anns a’ Ghàidhealtachd—gun daoine, gun obair ach chan ann mar sin a tha e idir agus ni mi oidheirp a mhìneachadh dhuibh carson a tha Ile beartach seach àiteachan eile.

Is e uisge a tha a’ toirt dhuinn mòran d’ar n-airgiod—uisge an fhraoich. Is e uisge-beatha deoch uasal nan Albannach agus ged a tha stillichean (no <eng>distilleries<gai>) anns gach ceàrn de Albainn, is ann ann an Ile agus taobh Abhainn Spé a tha iad nas faisge air cach a chéile. Ann an càin a-mhàin tha an t-eilean beag seo a’ toirt a-steach muilleanan de dh’airgiod do’n dùthaich gach bliadhna o na h-ochd stillichean a tha ag obair an dràsda. Cuideachd, o nach

[Dealbh]

[TD 135]

gach uisge-beatha ceart a dheanamh ach ann an Albainn a-mhàin is e seo aon teach-an-tìr a tha sàbhailte ri iomadh linn fhathast.

Có tha a’ ceannachadh ar n-uisge-beatha? Tha sinn a’ faotainn margaidhean ùra a h-uile latha—tha e a’ dol do gach ceàrn den t-saoghal; don Ruis, do na Stàitean Aonaichte, do Iapan, etc. Tha dà sheòrsa uisge-beatha ann—an seòrsa ùr a tha deante ann an <eng>Coffey Still<gai> agus uisge-beatha a tha air a dheanamh anns an t-seann dòigh Albannach. Air an eilean seo tha sinn a’ cleachdadh na seann dòigh agus tha an t-uisge-beatha Ileach air a dheanamh uile le braich no eòrna ann am poit-dhubh. Air an aobhar sin tha meas mór air airson blas na mòine a thoirt air uisge-beatha na Galltachd. 

[Dealbh]

Is e still Bogh’Mór an té as sine ann an Ile. Chaidh a cur suas leis an uachdaran anns a’ bhiladhna 1779. O’n ám sin tha an obair a’ sìor-dhol am meud gus an diugh tha leth mhuillean galan anns a’ bhliadhna aig feadhainn do na stillichean agus tha sin a’ cumail suas ri dà fhichead duine a’ dol anns na h-àiteachan as motha.

Ged a tha sinn a’ faotainn a’ chuid as motha d’ar n-airgiod o’n uisge-beatha, cha bhitheadh e ceart a ràdh gur e sin an aon teachd-an-tìr no an rud as cudthromaiche a tha againn—ann an dùthaich sam bith is e am fearann ás am bheil daoine a’ faotainn am bith agus chan eil Ile air deireadh air sin!

Ri ám a’ chogaidh chaidh seann still aig Sgioba a chur gu

[TD 136]

deanamh càise agus tha sin a’ dol fhathast—a’ cur a mach 400 tunna càise agus 10 tunna ime anns a’ bhliadhna agus chithear an càise seo ann am bùthannan is margaidhean feadh an t-saoghail. Tha mu dheich pearsa ag obair air sin fad na h-ùine a bharrachd air an tuath agus na gillean a tha ag cur a’ bhainne a-steach gach latha agus àireamh thuathanach a’ faotainn obair ás leth seo.

An diugh tha móran de’n tuath eadar bheag is mór a’ tionndadh do chrodh reamhar—tha iad a’ ceannachadh draibh a tha air leth airson reamhrachaidh o na stillichean. Tha àireamh mhór cruidh agus chaorach a’ fàgail an eilein gach bliadhna le dròbhairean Gallda.

Tha na h-aiseagan ùra an deidh iomadh atharrachadh a dheanamh air caitheamh-beatha nan eileanach. Ann an àite nam bàtan a bhitheadh a’ giùlan eòrna is gach bathar do’n eilean san toll, an diugh chithear bàtan-aiseig luath a’ ruith air ais is air aghaidh eadar Tìr-Mór agus Port Ascaig—prìomh-cheidhe an eilein, a’ giùlan charbadan, charbadan-bathair, luchd-turais is gach nì eile. Tha seo a’ toirt cothruim do mhóran luchd-turuis an làithean-saora a chur seachad ann an Ile agus a’ toirt cosnadh do mhuinntir an eilein, An uiridh thàinig mìltean luchd-turais do’n eilean fad an t-samhraidh agus thigeadh uiread eile nan robh àitean-fuireach ann.

O chionn ceud bliadhna bha Ile ainmeil air son iasgachd ach thàinig latha eile air sin agus an diugh, on a dh’fhalbh an sgadan chan eil ann ach ceithir bàtan móra agus beagan bhàtan-fosgailte mu dhusan uile gu léir—ag iasgachd ghiomach agus chreachann.

[Sanasan]

[TD 137]

(3) Factoraidhean Fighe le Iain M. Christie

Thòisich <eng>Hebridean Knitwear<gai> o chionn trì bliadhna ann an Uibhist nuair chuir mi fhéin ’s mo charaid, Coinneach MacFhionghuin, romhainn rudeigin a dheanamh mun t-suidheachadh bhochd anns a bheil na h-Eileanan. Bha sinn dhan a’ bheachd gum b’e obair airson nighnean is boireannaich rud a b’fheumachdaiche, o chionn nach robh ann dhaibh chun a seo ach obair ann an taighean-seinnse agus taighean bidhe—obair samhraidh gun mhóran pàighidh, ’s gun na h-uimhir ann dhi co-dhiù. Tha Coinneach MacFhionghuin air ceann companaidh luchd-fighe cho mór ’s tha ’n Alba agus tha mise ’na mo rùnaire air an <eng>Scottish Knitwear Association<gai>. An déidh móran beachdachadh air a’ chùis, thàinig sinn chun a’ cho-dhùnaidh gun gabhadh obair fighe a chur

[Dealbh]
A’ fuaigheal bhann—b’ eòlach do sheanmhair air

[TD 138]

[Dealbh]
Pannal de chaileagan brèagha Tirisdeach; agus ràth de gheansaidhean, ùr on bheairt

[TD 139]

air chois anns na h-Eileanan agus nach e mhàin gum pàigheadh seo ach gum b’e obair a bh’ann a fhreagradh sònraichte math air beatha a’ chroiteir.

Chuir sinn air bhonn <eng>Hebridean Knitwear Limited<gai> agus dh’fhosgail sinn dà fhactoraidh bheag—té ann an Uibhist agus t’éile an Tiriodh. Chaidh sia nighnean ás gach àite a thoirt sìos gu té de na factoraidhean móra aig Mr. MacFhionghuin air tìr-mór airson an ionnsachadh, agus bha sinn toilichte dha rìreabh leis cho tùrail ’s a bha iad ’s cho farasda an trèanadh. Thug seo misneachd do Mr. MacFhionghuin margadh farsainn a lorg, on toiseach, airson obair nam factoraidhean agus cha b’fhada gus an robh geansaidhean ás na h-Eileanan gan reic ann am bùitean cho fad air falbh ri Tokyo, Stockholm, Helsinki agus San Francisco.

Ach bha e duilich dhuinn an toiseach daoine freagarrach a lorg anns na h-eileanan fhéin airson an gnothaich a ruith dhuinn agus bha rud no dhà ceàrr air na togalaichean a bh’againn, agus chuir seo maill air an obair. Agus, dìreach nuair a bha sinn a’ faighinn thairis air na cnapan-starra sin, thòisich margadh an aodaich air tuiteam bhuaithe air feadh an t-saoghail gu ìre nach fhacas o chionn còrr is fichead bliadhna. B’eudar dhuinn sgur a dh’fheuchainn ri reic thall thairis agus bunaiteachadh air na b’urrainn dhuinn a reic aig an taigh. Leis cho eòlach ’s a tha Mr. MacFhionghuin agus cho ealanta s a tha e anns an obair seo, chaidh againn air a seo a dheanamh. Gus an tuilleadh a reic, dh’fhosgail sinn bùitean am broinn nam factoraidhean fhéin. Air a’ gheamhradh seo chaidh thog sinn bùth ùr an cois na tràghad an Creag an Iubhair am Muile: fhuair sinn reic fad an t-samhraidh seo chaidh air móran de obair nam factoraidhean againn anns a’ bhùthaidh seo.

Air sàilleabh nan duilgheadasan anns na h-eileanan fhéin a chuir maill oirnn aig toiseach tòiseachaidh agus an gaiseadh-malairt (<eng>trade recession<gai>) a tha anns gach ceàrnaidh an dràsda, chan eil sinn air uimhir de dh’adhartas a dheanamh ’s a bha dùil againn. Ach tha piseach air tighinn air an obair leis na beag is beag. Chan eil sinn a’ fosgladh a-mach na h-obrach ach dìreach a-réir ’s mar a tha sinn gar faireachdainn fhéin deiseil air a shon. Chan eil sinn a’ creidsinn idir, mar tha cuid, ann a bhith cur ceann-làtha àraidh romhainn ’s a’ feuchainn ri cumail ris troimh theine no uisge.

Tha e an còmhnaidh duilich do chompanaidh gun an dàrna cuid barrachd no nas lugha de sruth a chur amach nas urrainn dhi a reic. Tha seo gu h-àraidh duilich ann an obair ùr. Tha a h-uile ceist dhan t-seòrsa seo nas dorra agus tha an obair fhéin agus ruith na companaidh nas cosgaile agus nas duilghe anns na h-Eileanan

[TD 140]

na bhitheadh e air tìr-mór. A dh’aindheoin sin, ma sheallas duine roimhe ’s ma tha e dìchiollach, nì e chùis mu dheireadh.

Tha e toirt toileachas mór dhomh fhéin ’s do Mr. MacFhionghuin a bhith faicinn obair chunbhalach agus pàigheadh-latha math aig nighnean aig nach biodh obair idir ás aonais seo. Agus tha an dithis againn air cur romhainn gum mair an obair seo ’s gun téid i bho neart gu neart.

An co-dhùnadh, seo facal no dhà comhairle do dhuine sam bith eile a tha a’ beachdachadh air obair ùr a chur air chois anns na h-Eileanan:—

(1) Biodh fios mhionaideach agad mus tòisich thu air dé neat tha thu dol a dheanamh agus dé ris a bheil dùil agad. Agus biodh do chunntais air an taobh shàbhailte: Na cuir romhad barrachd ’s as urrainn dhut a chur ás do dhéidh.

(2) Dean cinnteach gu bheil an obair air bunait làidir agus gu bheil cùl gu leòr agad; na cosg cus anns a’ chiad dol-a-mach agus bi cinnteach nach bi ro fhada gus an tòisich airgiod a’ tighinn a-steach riut.

(3) Bi deiseil gus do bheachdan agus do phlanaichean atharrachadh ma thogas duilgheadas sam bith no rud ùr eile ceann.

(4) Bi gu h-àraidh cùramach mu thaghadh agus trèanadh daoine ás an sgìreachd fhéin airson an gnothaich a ruith dhut, chionn tha móran an crochadh air dé cho adhartach is tùrail ’s a tha iadsan agus dé cho earbsach ’s a tha iad mar dhaoine.

[Sanas]

[TD 141]

CUMAIL NA GAIDHLIG BEO ANN AN CANADA
le SEORAS DOMHNALLACH
(Victoria, B.C.)

ANN a bhi toirt naidheachd dhiubh air cor na Gàidhlig ann an Canada agus air an oidhirp a rinn cuid do na Gaidheil air sgàth an canain màthaireil, anns an dùthaich-sa, bu chòir dhomh iomradh a thoirt an toiseach air fìor Ghàidheal air na chuir mi eòlas ann an Toronto goirid an déidh dhomh mo dhachaidh a dheanamh ansn a’ bhaile sin. B’e sin an t-Ollamh Alasdair Freiseil, a bha ’na Cheannard Urramach air Comunn Gàidhlig Thoronto air son iomadh bliadhna. Tha cuimhne agam gu robh an t-Ollamh Alasdair ’na fhear-labhairt taitneach ann an Gàidhlig agus ann am Beurla, agus bhitheadh e gu tric aig cuirmean bliadhnail air feadh Ontario, ach gu h-àraidh aig Comunn Gàidhlig Thoronto.

Rugadh Alasdair Friseil ann am Bùlaidh, faisg air Inbhir-nis, a meadhon Gàidhealtachd na h-Alba, anns a’ bhliadhna 1860. Fhuair a foghlum a bharrachd air a chumantas; chaidh e do’n àrd-sgoil agus do’n Oilthigh an Glaschu, agus thàinig e nall a Chanada nuair a bha e sia bliadhna fichead a dh’aois. Air dha ruighinn Toronto, thòisich e ’g obair ’na sgrìobhadair agus a rithist ’na fhear-deasachaidh aig pàipear-naidheachd ann an Toronto. Bha e ris an dreuchd sin air son seachd bliadhna deug.

Troimh na bliadhnachan sin dh’fhàs e ainmeil ansn a’ bhaile mar dhuine dòigheil, foghlumaite, a bha eòlach air eachdraidh nan Gaidheil ann an Canada. Aig toiseach na linn-sa fhéin, chaidh Tigh-tasgaidh (<eng>Provincial Archives<gai>) fhosgladh ann an Toronto, agus chaidh Alasdair Friseil a thaghadh mar fear–stiùiridh ann. Mar sin, bha e ri coimhead thairis air a bhi cruinneachadh gnothaichean deatamach a thaobh eachdraidh mór-roinn Ontario.

Bha gnè na h-obair aige ri toirt cothrom dha a bhi tadhal anns gach pàirt do’n dùthaich, agus a’ coinneachadh ri gach seòrsa de luchd-àiteachaidh. Dh’fhàg sin e mion-èolach air gach ceàrnaidh san deach buidheann Ghaidheil a shuidheachadh ann an Ontario.

[TD 142]

Bu toil leis a bhi mìneachadh an aobhair air son gum bheil bailtean ann an diugh le ainmean Gaidhealach, a chaidh a thogail le ginealaich nan Gaidheil a fhuair fearann ann an Canada Ard. Mar sin bha e furasd’ dha sgeulachdan a chluinntinn mu “fuadach nan Gaidheal” bho na croitean troimh na linntean a dh’fhalbh, agus air còmhradh fhaighinn air daoine thàinig a-mach bho gach siorramachd sa’ Ghaidhealtachd. Air an dòigh sin, fhuair e facal air an fhacal, dìreach mar a thachair ri cuid do’n mhuinnir a thàinig a-mach, agus gach cruadal troimh ’n deach iad. Chual’ e na trioblaidean a bha aca air an t-slighe mach, agus na deuchainnean anns a robh iad gus na thog iad dachaidh a-mach as a’ choille.

Sgrìobh Alasdair ann a dhà na thrì leabhraichean móran de na naidheachdan a bha e ri cruinneachadh, agus tha e tlachdmhor a bhi leughadh an iomradh a thug e air an dòigh anns na dh’fhosgladh iomadh roinn de’n dùthaich le Gaidheil bho gach ceàrnaidh do’n Ghaidhealtachd. Bha e nàdurrach gu robh muinntir a thàinig a-mach bho’n aon nàbachd air son fearann fhaighinn faisg air chéile. Mar sin, nochdadh iad gach coibhneas a b’urrainn dhaibh do’n luchd-dùthcha a thigeadh a-mach bho ám gu ám ás gach siorramachd sa’ Ghaidhealtachd. Mar bu tric, chluinneadh iad mìos na dhà roimh làimh gu robh dùil aig buidheann eile thighinn thairis air cuan, agus dheanadh iad ullachadh air son fàilte chridheil a thoirt dhaibh. Lorgadh iad àite-còmhnaidh dhaibh gus a faigheadh iad cothrom air tigh a thogail. Bheireadh iad treòrachadh dhaibh ann a bhi ri ceannach fearann, agus cuideachadh ann a bhi fàs cleachdta ri staid agus gnàths na dùthcha do’n dàinig iad.

Dìreach mar a b’àbhaist dhaibh “sgiobadh buain na mònadh” a bhi aca anns an t-sean dùthaich, thug iad leo an cleachdadh a bhi cuideachadh a chéile anns gach nàbachd. Nuair a bhitheadh neach deiseil air son tigh a thogail, chruinnicheadh na Gaidheil anns a’ choimhcarsnaich air son làimh-chuidich a thoirt dhà. An toiseach, bha na craobhan ri ’n gearradh air son làrach a dheanamh do’n tigh, agus dh’fheumadh a làrach a bhi farsaing gu leòr air son nach tuiteadh craobh sam bith air a leagadh stoirm na dealanaich. Le seòladh bho na nàbaidhean a bha eòlach air a bhi gearradh sìos na coille, bha e comasach dhaibh tigh logaichean a thogail ann a dhà na thrì làithean. Agus ged a bha na tighean air an deanamh air fiodh garbh, bha chuid mhór dhiubh air an deagh thogail—goireasach agus dìonach bho siantan agus fuachd a’ gheamhraidh. Chan eil teagamh nach ann mar sin a chaidh iomadh nàbachd Ghaidhealach fhosgladh ann an Canada troimh na linntean.

Mu ’n ám a bha Alasdair Friseil a’ sgrìobhadh mu’n deidhinn,

[TD 143]

cha b’e Gaidheal ach fear aig a robh Gàidhlig agus comas a bruidhinn. Seach gu robh móran theaghlaichean air a suidheachadh le dachaidhean faisg air a chéile aig a robh Ghàidhlig mar chainnt mhàthaireil, dh’fhàs a’ chlann suas a bruidhinn cànain am pàrantan. Lean an cleachdadh ud ann an corra sgìre thairis air ceud bliadhna, gu h-àraidh ma bha ministear na sagart aca air son searmoin Gàidhlig a thoirt dhaibh gach latha Sàbaid. Thug seo cothrom do’n chlann eòlas-leughaidh fhaighinn air a’ Ghàidhlig, ged nach robh aig a’ chuid mhór dhiubh ach am Bìobull, agus chuir mise eòlas air grunn math do mhinistearan Gàidhlig a rugadh agus a thogadh ann an Canada. Dìreach mar a shaoileadh duine, thàinig a’ mhór chuid dhiubh á Ceap Breatainn, Alba Nuadh, agus Gleann-Garaidh, Ontario.

Mar a tha soilleir bho’n ainm Gleann-Garaidh, ’sann bho siorramachd Inbhir-Nis a thàinig a’ chuid mhór do’n mhuinntir chaidh a shuidheachadh anns a sgìre sin an toiseach, bho chionn dà cheud bliadhna. Mar sin, bha e nàdurrach gu robh a fear-dùthcha, Alasdair Friseil, toilichte chluinntinn gu robh iad a’ cumail suas na Gàidhlig bho ghinealach gu ginealach. Seach gu robh cluas ri clàisdeachd aig Alasdair, a bha dol a-measg an t-sluaigh bho bhliadhna gu bliadhna, bha feagal air gu robh galair-na-Beurla air tighinn a-steach do’n sgìre. Bha e ainmeil mar fear-labhairt aig comuinn Ghaidhealach, agus thug Comunn Chlann Dòmhnuill, Gleann-Garaidh, cuireadh dha air a’ chiad bhliadhna do’n linn-sa fhéin, air son òraid Ghàidhlig a thoirt dhaibh ann am baile Alexandria, siorramachd Ghlinne-Garaidh, Ontario.

Aig an ám sin bha Clann Dòmhnuill glé phailt air an astar ud, agus thàinig móran a mach gu na cuirme air latha na féille bha sud. Thug pàipeir-naidheachd a’ bhaile cunntas air an òraid, agus lorg mi leth-bhreac dheth bho chionn ghoirid. Ged a thug e tlachd dhomh a bhi ga leughadh, chuir e cianalas orm seach gum bheil deagh fhios agam nach tuigeadh a bheag sam bith ann am baile Alexandria an diugh barrachd air “Cia mar a thà thu?” ann an Gàidhlig. Seo agaibh, ma tha, pàirt de’n chomhairle thug Alasdair Friseil air Comunn Chlann Dòmhnuill aig a’ chuirm a latha ud:—

A Shàir riaghladair, a mhnathan, ’s a dhaoin’ uaisle:

Tha mi ga mheas mar aon do na sochairean as mò a bhuilich mo luchd-dùthcha an Canada orm fhathast cuireadh fhaotainn a bhi còmhla’ ribh an seo an diugh aig a’ chruinneachadh mór, eireachdail seo do Chomunn Chlann Dòmhnaill. Chan urrainn mi chur an céill duibh, ann am briathran freagarrach, an toil-inntinn a tha e toirt dhomh a bhi maille ri’m luchd-dùthcha,


[TD 144]

[Sanas]

[TD 145]

aig ceud chruinneachadh bhliadhnail a’ chomuinn seo, ’s a bhi ’g amharc air gnùis aoidheil Ghàidheil Ghlinne-Garaidh, muinntir a tha ainmeil mar fhìor Ghaidheil air feadh na tìre seo féin agus air feadh Gaidhealtachd na h-Alba. Fo thearmann Chlann Dòmhnuill tha’n dòmhlachadh sluaigh a’ coinneachadh an diugh, agus ma tha aon do na fineachan Gaidhealach thar aon eile a choisinn cli ann an Canada, is e fine nan Dòmhnullach . . . Tha sinn a seo mar Ghaidheil, agus gu sònraichte mar Ghaidheil Ghlinne-Garaidh, gu bhi ’g earalachadh ’s gu bhi brosnachadh a chéile, bu bhi cumail suas gnàthan, cleachlaidhean, agus cliù ar sinnsearan—gu h-àraidh an cliù.

Sheilbhich sinn mar shluagh dìleaban do-luachmhor bho ar n-athraichean—creideamh, treibhdhireas, ionracas, dìlseachd, maise nàdair, bàigh, beusalachd, fiadhlaidheachd, agus iomadh buadh eile. Agus is é an soitheach òir anns am bheil na subhailcean sin taisgte suas, teanga ghlan, mhilis ar n-athraichean. B’e latha muladach, mi-chiatach do na Gaidheil a bhiodh ann nam faigheadh a’ Ghàidhlig bàs—latha dubh, brònach, anns an rachadh an tiodhlac as prìseile a fhuair sinn bho ar màthraichean ’s ar n-athraichean seachad gu bràth.

Mo luchd-dùthcha, tha mi fa’r comhair an diugh le dà theachdaireachd mhór—air an aon làimh, cumaibh beò cànain ar màthar: air an làimh eile, cumaibh suas cliù ar sinnsearan. Nuair a theasdas a’ Ghàidhlig tuitidh coron glòrmhor a’ Ghaidheil o a cheann; dubhar a-mach bonn-chomharradh ar sluaigh o chlàr-eachdraidh an t-saoghail; agus cha bhi iad air a faotainn air feadh cinnich an t-saoghail. Nach eil dearbhadh againn air a seo nar tìr fhéin? Air gach taobh abhainn mhór St. Lawrence, fo bhaile Chuibec, tha Dòmhnullaich, Frisealaich, geugan dc Mhiclllebhràighe, Mhic-an-Tòisich, Mhic-Coinnich, MhicIlleathain, Rothaich agus Ròsaich—ginealaich nan Gaidheil a thàinig do Chanada mu cheud gu leth bliadhna roimh seo. Tha na h-ainmean ann an sin, ach an e Gaidheil a tha gan giùlan? Faire! faire! chan iad, ach Frangaich—nan cànain, ’nan cleadaidhean, ’nan creideamh, agus ’nan cridheachan! . . . Nuair a chromas a’ Ghàidhlig a ceann aosda, urramach, liath, a bheir i suas an deò, chan fhàg i ’na déidh sluagh ris an abrar na Gaidheil. Bithidh na ginealaichean a leanas sinn air an slugadh suas ann an cuan marbhtach dì-chuimhne an t-saoghail.

Ach an éiginn sin tachairt? A bheil cor na Gàidhlig cho cruaidh, mì-dhòchasach ri seo? Tha e duilich na ceistean sin a fhreagairt. Nan éireadh na Gaidheil mar bu chòir dhaibh, cha bhiodh teagamh sa chùis. Tha e fhathast a làmhain fhéin buaidh mhath a thoirt mun cuairt. A bheil sinne, a bheil na

[TD 146]

Gaidheil air fad, a’ deanadh na dh’fhaodadh iad, ’s na bu chòir dhaibh sa’ chùis? Feumar aideachadh le bròn, le dubh-bhròn nach eil. Ann an iomadh teaghlach chan eil a bheag sam bith air a dheanamh gu bhi faotainn eòlas air a’ Ghàidhlig.

Nach nàrach a nì seo? An iongantach ged a bhiodh feadhainn againn air an cràdh mu’n chùl-shleamhnachadh seo? Tha mi guidhe oirbh cluas fhosgailte a thabhairt do na briathran seo, agus aithreachas a ghabhail mum bi e ro anmoch. Tha mi sgaoileadh bratach bhuadhail na Gàidhlig a-mach fa’r comhair air an latha ’n diugh; tha mi tilgeadh a sròlaichean fosgailte air a’ ghaoith; tha mi cur mar fhiachan oirbh, a dhaoine’ s a mhnathan Ghlinne-Garaidh—clann na sonn, ginealach nan daoine iomraiteach o ’n dàinig sibh! nach gabh sibh fois, ’s nach fàilnich sibh gus an giùlan sibh a’ bhratach seo gu buaidh mhaireannach, stéidheachail, shìorraidh!”

Tha nise thairis air trì fichead bliadhna bho thug an t-Ollamh Alasdair Friseil an òraid ud do Chomunn Chlann Dòmhnuill, an Gleann-Garaidh, Ontario. Seach gur e duine tuigseach a bh’ann, chan eil teagamh nach robh “sgrìobhadh air a’ bhalla,” a thaobh cor na Gàidhlig, follaiseach dha. Agus cha robh sin a-mhàin ann an Gleann-Garaidh, ach thall ann a Lochabar agus air feadh Siorrachd Inbhir-nis bho ’n dàinig iad. Dìreach mar a thubhairt Alasdair anns a’ chumha bha sud, “Nuair a chromas a’ Ghàidhlig a ceann aosda, urramach . . . chan fhàg i ’na déidh sluagh ris an abrar na Gaidheil.” Bhàsaich a’ Ghàidhlig ann an Gleann-Garaidh, Ontario, mar chànain, agus mar a thubhairt e cuideachd, tha Fraingeis an diugh ’na h-àite, le iomadh ainm Gaidhealach ga bruidhinn mar chainnt mhàthaireil.

Ach tha sinn toilichte fhaicinn agus a chluinntinn gu bheil sradag mhath, bheò ann an Alba Nuadh fhathast, agus tha buidheann de dhaoine eudmhor, dìchiollach a’ séideadh oirre. Seach gu bheil iad an dòchas barrachd Gàidhlig a bhi air a teagaisg anns na sgoilean, bheir e misneachd dhaibh air son piseach, neart, agus adhartas fhaighinn oirre.

Mar sin, tha mac-talla òraid Alasdair Friseil ri chluinntinn an diugh anns gach ceàrnaidh sa bheil daoine a’ còmhradh “cànain ceòlmhor tìr nam beann.”

[Sanas]

[TD 153]

A’ BHROG IS BROGAN
le EILIDH WATT

TIMCHEALL mun bhliadhn’ ùr an seo fhuaras ann an Cologne, anns a’ Ghearmailt, paidhear ìosal air an deanamh de ghlainne. Fhuaradh iad ann an ciste laighe a chaidh a chur fo’n ùir aon trì chead bliadhna an déidh bàs Iosa Crìosd, aig ám a bha na Ròmanaich air buaidh fhaotainn anns an dùthaich seo. Cha robh na brògan air cois riamh, is cha rachadh iad air cois. Cha rohb iad ach mar shamhla gum bu mhath leothasan a bha air am fàgail gum bitheadh turas socair anns an ath-shaoghal aig an te dh’fhalbh.

Roimhe seo fhuaras brògan fiodha agus ann an àiteachan eile, brògan cloiche air an tiodhlacadh ann an ciste còmhla ri corp. Chan aithne dhomh an e na Ròmanaich a sgaoil am beachd seo feadh nan dùthchanan a bha fo chìs aca ach bha muinntir Bhreatainn a’ toirt creideas dha iad fhéin mar a chì sinn anns an duan, “<eng>A lyke-wake dirge<gai>” agus gu h-àraidh anns na rannan:

<eng>When thou hence art past
Every nichte and alle
To whinny muir thou com’st at last
And Christ receive, thy saul.

If ever thou gavest hosen and shoon
Every nichte and alle
Sit thee down and put them on
And Christ receive thy saul.

If hosen and shoon thou neve get nane
Every nichte and alle
The whinnes shall prick thee to the bare bane
And Christ receive they saul.<gai>

Bhathas de’n bheachd gum b’eudar do’n mharbh coiseachd air ceum coise stobach, droighneach. Ma bha a shlighe anshocair bha am marbh buailteach air tilleadh a chur dragh orrsan a dh’fhàg e. Tha mi tuigsinn gur th’ann bho’n bheachd seo a dh’éirich an cleachda a bhi toirt seachad brògan ùra aig an Nollaig.

Beag air bheag tha ar beachdan is ar brògan ag atharrachadh.

[TD 154]

Ged nach eil cho fada bhuaidhe nach robh eadar-dhealachadh deanamh air bròig na coise ceirt bho bhròig na coise clì anns a’ Ghearmailt thainig atharrach mór air deanamh bhròg anns an linn seo fhéin.

Is ioma gaisgeach a choisich casruiste agus bha uair gum b’e dùthaich na Mogain a theirte ri sgìr anns an Eilean Sgitheanach chionns gun robh a muinntir a’ falbh casruiste. Is cha b’iad leo fhéin. Bho chionn da fhichead bliadhna air ais thachair dhomh a bhi coiseachd anns na Hearadh, is nuair a dh’fhàg mi an Tairbeart mhothaich mi do bhoireannach, ’na h-aodach Sàbaid, a’ coiseachd an rothaid romham. Nuair a bha i pìos math air falbh bho thighean a’ bhaile shuidh i air bruaich a rothaid agus, mun do ruig mise i, bha i air a brògan ìosal Sàbaid a chur dhi is air an ceangal mu h-amhaich. Their iad gun do sheachainn na Gaidheil ròidean <eng>General Wade<gai> chionns gun robh iad goirt do’n casan rùiste, ach cha do sheachainn ise an rathad is ghabh sinn ceum air cheum is ise gu beachdail, còmhraiteach. Ged bha buinn thiugha air mo bhrògan-sa shaoilinn gun robh cruadhas an rothaid a’ cur am barrachd tilleadh unnamsa na innte-se oir bha mo bhuinn-sa air fàs bog seach mar a bha iad an uair a ruithinn casruiste air an asbhuain.

Tha ioma seòrsa bròg ann bho bhròig an dannsair gu bròga an tuathanaich, no bròg a’ ghualadair. Tha iad uile glé eadar-dhealaichte. Ged a tha tomhas a choise air a gabhail mun deanar bròg do’n dannsair dòcha gun tilg an dannsair fichead paidhear a thaobh gus am faigh e am paidhear a fhreagarras a chas mar ath chraiceann sùbailte a lùbas mar a chraiceann fhéin. Is e craiceann a’ mhinn a thathas a’ taghadh airson na bròige seo.

Ma tha bhròg mhath a dhìth air an tuathanach, taghaidh e bròg air a deanamh de sheiche an eich. Chionns gum bi esan ri dìreadh is ri teàrnadh is ri coiseachd tha bonn na bròige lubte suas gus am bheil am bus còrr math is òirlich bho’n talamh. Tha sròn na bròige aig a’ ghualadair—is aig móran eile a tha ri obair de’n t-seòrsa seo—air a neartachadh le leacan iaruinn a ghleidheas an corragan bho mhilleadh. Tha bonn na bròige seo a laigheadh réidh ris an làr.

Ach ge be seòrsa bròige a tha ceangailte ri cùl càr no uidheam ghiùlain bean na bainnse theagamh gum bi ise am beachd gum bi e sealbhach. Dòcha nach bitheadh a’ bhean bhainnse cho toilichte nan robh i cuimhnicheil air dé bha a’ bhròg a’ samhlachadh. Leugh sinn anns a’ Bhìoball, ann an Ruth IV gun robh Bóas deònach air cùmhnant a dheanamh ri caraid air son pìos fearainn is na bha a’ dol leis. Mun do chuir iad crìoch laghail air a’ chùmhnant tharraing am fear eile dhe a bhròg is

[TD 155]

Shìn e gu Bóas i. Bha an gnìomh seo a’ samhlachaclh gun robh e a’ liubhraigheadh uachdranais an fhearainn gu Bóas a ghlac bhuaidhe a’ bhròg. Bha an dithis aca a nis air an ceangail ris a’ chùmhnant. Ann an àite eile de’n Bhìoball chì sinn “is thairis air Edom tilgidh mi mo bhròg.” Tha seo a’ ciallachadh gum bi Edom fo dhìon Aige. Bho shean nuair a bha té a’ pòsadh thogadh h-athair bròg os a cionn is bha am fear pòsaidh a’ gabhail na bròige bhuaidhe mar shamhla gun robh a bhean a nis fo dhìon—is fo smachd—a fir pòsda.

Ann an Eirisnn gus an latha an diugh theid sean bhròg a thilgeadh an deidh teaghlach a’ deanamh imrich, is gu h-àraidh ma tha iad am beachd a dhol thar cuan.

Bha a’ bhròg mar shamhla air ioma nì aig na h-Eabhruidhich. Nan robh e sireadh le uile chridhe bhitheadh e air leth-bhròig. Bha an cleachd seo aig na Greugaich cuideachd. Ach bu tric gum b’ann ag ùrnaigh air son a bheatha a bhitheadh fear agus is dòcha nach robh ann ach nach teicheadh fear fada air leth bhròig. Chan aithne dhomh dé eile a bhitheadh air cùl a’ chleachda seo.

[Sanas]

[TD 159]

SAORSA AGUS A’ CHEANNAIRC UR
le Coinneach Ros

THA a’ bhuaireas a tha nar latha-ne a-measg dhaoine òga, agus a tha tighinn gu ìre eirmsich abalta sna tighean-foghluim, ’s a’ glacadh buil fhaicsinneach tric air na sràidean, ’na rud ùr anns an t-saoghal; cha robh òigridh ann an linn sam bith a bh’ann, feargach, ceannairceach mar iad seo. Bha sinne nar làithean-ionnsachaidh, suidhichte somalta, a’ cur suas gun mhóran dragh leis gach rud a thachradh, le uile reachdan an oilthigh san robh sinn, agus le tuiteaman is gluasadan an t-saoghail mhóir, gar meas fhéin fortanach a bhi air taobh a-stigh nam ballachan urramach ud.

An diugh, gidheadh, togaidh clann-oilein guth is bratach is claidheamh an aghaidh chumhachdan saoghalta de gach gnè, a’ toirt dùbhlan gun ghaiseadh do dh’iomadh reachd is beachd is droch aithne—agus is ann aig Freasdal a tha brath gu bheil cinn-fàtha-casaide gun àireamh san t-saoghal sa bheil sinn; ma bheir ùpraid nan oileanach feobhas air droch-bheairt nan tìmean, gur a math a theid leotha! Tha euceartan nan ascaoin is “sgreamhalachd luchd a’ mhaoin” cho buadhach ’s a bha iad riamh—mura bheil a’ sìor dhol am meud. Bha sinne riaraichte le bhi suidhe fad an latha a’ deasbad ’s a’ goileam san “Rùm Chumanta”—mo chreach! na rannsachaidhean air an d’rinneadh tàire!— ag argumaid ’s ag òl an cofaidh ’s a’ suirghe air na caileagan, a chùm sinn tric o’n cuid leabhraichean; ach b’eirmseach cuid dhiubhsan cuideachd an ceistean mór na beatha, agus tha an leithidean an diugh a’ togail fianuis air na sràidean le am bràithrean.

Ach mar a tha cùisean ’nam measg a’ dol air adhart a nise, tha coltas gu bheil foighidinn na cloinne-leasachaidh ùra a’ sìoladh ás; ’sann a sguabadh iad air falbh ’s a sgriosadh iad—a’ chuid mhór dhiubh co-dhiù—gach nì a bhuineas do na tìmean a dh’fhalbh, chan e mhàin modhan-beatha ’s riaghailtean poiliticeach, ach cuideach ealain is dealbhachadh nan tìmean araon an dràma ’s an ceòl, an sgrìobhadh ’s an dòighean labhairt — biodh an saoghal air a chur bun-os-cionn! Agus is e tha fainear dhaibh nach bi duine seach duine a’ faotainn inbhe os cionn chàich; bidh Stàit gun fhear-riaghlaidh (bidh gach

[TD 160]

duine cothromach!) agus dràma gun “reul”; agus bidh an “còmhlan” ’na chochall ’s ’na cheall, ás am bi beatha an t-saoghail a’ sruthadh; cha bhi feum air ceannabhair no riochdaire sònraicht’ o’n mhór-chuid, agus bidh gach oilthigh air a ruith leis na h-oileanaich.

Is dòcha gun can sinne nach eil an sin ach gorralais na h-òige, a theid air chùl mus ruith dad a thìm; tha puing no dhà co-cheangailte ris a’ chùis, air a shon sin, air a faod sinn sealltainn.

Aig dol-a-mach ar-a-mach no ceannairc sam bith, tha duine no daoine air ceann gnothaich, a stiùireas ’s a thig gu bhi a’ riaghladh chàich, an riaghladh sin a’ tighinn gu bhi, gu h-àraidh ma bhios a’ bhuaidh leotha, smachdail, teann, tric a’ cruadhachadh an cois uallaich riaghlaidh gu mór-ùghdarrais aon-fhear; tha am flùr grinn, saor-phoblachd (<eng>democracy<gai>) a’ crìonadh ’s a’ bàsachadh, fo luchd thoirmeasgan is laghan is àithnean, a dh’fheumas a bhi teann daingeann, gus cumhachd a ghleidheadh an làmhan sònraichte. Gun ghuth a thoirt air an Ruis, feumaidh Mao agus Castro am mullach a chumail teann air a’ phoit, cho teann ’s nach bi cothrom goid no spreadhadh aice, agus cha d’ràinig an samhla-Crìosda ud Che Guevara; air inbhe no cumhachd a dheanadh laoch-ceannsgail nàdurra dheth; tha e mar sin ’na churaidh-naomh an dùthaich nan aislingean neo-shaoghalta. ’Se sud a Utopia a ràinig esan, far nach bi fear-eud no reubal—mar a tha daonnan sna Utopias thalmhaidh! Ge bith gu dé ’n seòrsa Utopia a chuireas tu suas, éiridh tàlantan is gibhtean tapachd—is sannt is seòltachd is glòir-mhiann—a-mach ás a’ mhor-chuid—sona ’s gum bi iad! Chuir Marx Utopia mhór ann an leabhar, teagasg a tha fìor-bhuadhach fhathast, ach ar leam gun toireadh an dearbh fhear grad-ghlaomadh air a shùilean na faiceadh e mar a thainig a’ Phoblachd gu buil sna tìrean Comunnach; cha deanadh e mach, tha mi ’n dùil, móran comharraidh air “seargadh na Stàite.” Tha esan cuideachd mar sin, le Guevara is Fàidhean Israeil, tèaruinte an saoghal nan aislingean-àillidh.

Tha coltas mar sin gu bheil “ceannairc air sgàth ceannairce” an seo, seòrsa de de dhalla-chreideamh, a tha a’ giùlain cloinn-oilein air adhart mar sgaoth éisg, gun smaoint air dé ghabhas àite an t-saoghail a spìonas iad a-nuas. Dh’fheumadh iad beagan òrdugh is riaghlaidh fhoghlum, ’s a thoirt leotha dha’n t-saoghal ùr a chruthaicheadh iad, agus gréim ùr a dheanamh air Reuson. Chan e nach eil reuson is toinisg gu leòr a-measg òigridh ar latha; gu h-àraidh an Alba, far an d’fhuair an inntinn a h-àite dligheach riamh; ach is éifeachdach nar latha buaidh nam fasan, is tarraing rud ùr is annasach, — agus tha e ùr is annasach is “<eng>with-it<gai>” a bhi ’na do sheòrsa reubal, co-dhiù ma tha thu òg san oilthigh. Bidh iad ann gun teagamh—mar as trice ’nan cinn-feadhna—a bhios dìon sa’ chàs, ach leumaidh cuid eile le sùrd air a’ chairt-mhóir, ge bith dé ’n taobh a théid i. ’S fhad

[TD 161]

o chaidh reuson is inntinn a chur air chùl ann am móran peantaidh-dhealbh: ma chuireas tu òrdugh is dreach is snas air rud, tha thu de’n t-saoghal a bh’ann. Gun teagamh bha ghrad-uair aig an t-seann òrdugh neo-ghluasadach a bha air a bhi a’ riaghladh am peantadh (gu h-àraidh am Breatainn) o chionn fada, a bhith toirt a chasan leis, ach tha an luchd-ealain ùr a’ dortadh a-mach an leanaibh leis an uisge-nighe; tha thu ceart gu leòr, gabhar riut, tha thu fìor-mhaith, fhads nach tuigear srannadh dhiot, agus tha mìltean-air-mhìltean de pheantairean òga beò nar tìr—mar anns gach tìr eile. Tha an inntinn, an reuson, eadhon sgil-làimhe, air an tiodhlacadh fo shreathan de bhuaic air a smeuradh air canbhas is fiodh is anart, lèacradh a tha nochdte air ballachan gun àireamh, air feadh an t-saoghail.

Chan eil na tallachan-dhealbh ach a réir thallachan eile, agus tha dràma ar latha air tionndadh, earrann mhór dheth, chan e mhàin gu mì-reuson, ach gu rud ris an canamaide a tha cho aosda is seann-fhasanta, “drabasdachd”—uile an ainm “Fìrinn” is “<eng>psychology<gai>”; a thaobh cluichean ar latha—air an teli co-dhiù—is e airtneal rud as motha a dh’fhairicheas mi fhìn gan coimhead. Tha barrachd mór “<eng>psychology<gai>”—agus fìrinnean eile—anns a “<eng>Virginian<gai>.” B’fheàrr do chuid de na sgrìobhaichean-chluiche sud fhàgail aig Chekov, no Shaw, no eadhon Somerset Maugham! Tha feum mór aig tighean-dràma ar latha air tuilleadh dhaoine de sheòrsa Pinter agus Arthur Miller, aig a bheil ’nan oibribh, sadadh co-dhiù de bhrìgh na beatha seo. gun a bhi gabhail orra a bhi “domhainn” no “fùrinneach.” Tha móran bàrdachd Bheurla talamh de Bhàrdachd—sreathan fada ’s goirid de rosg gun mhóran brìgh no susbaint, ged a tha corra bhàrd beò nar latha; an Alba fhéin tha Tormod MacCaoig fìor-mhath, agus tha Gàidhlig air a deagh riochdachadh ’s air a fìor uidheamachadh an diugh le MacAmhlaigh agus MacThómais, a tha le chéile da-rìribh comasach, araon an cainnt ’s an cuspair,—rud a bu chòir ar n-inntinnean a thogail; tha iad a’ sealltainn cho beò ’s a tha a’ Ghàidhlig an làimh bàird.

Ach b’iad clann-oilein a bu chuspair dhòmhsa, agus an saoghal ùr a bheireadh iad dhuinn. Is e rud glé mhath a th’ann, cùram a bhi air daoine òga airson beatha an t-saoghail, agus an seòrsa beatha a thuas an t-saoghal. Tha aobharan is casan gu leòr ann airson casaid is eadhon ceannairc làidir, bho bhuamasdaireachd Rìoghail gu marbhadh chreutairean Nàduir an ainm “<eng>Sport<gai>,”—’nam shùilean-sa co-dhiù cleachdadh borb; agus tha coltas a nise gur h-ann a’ ruith air ais gu luath a tha an clog a thaobh mhodhan Riaghlaidh. Ach feumar taghadh a dheanamh de dh’aobharan àraidh; dh’iarr Aneurin Bevan uair air a cho-oibrichean fhéin “eud a stiùireadh air aobharan sònraichte,” comhairle a dh’fheumadh an òigridh an diugh a ghabhail gu cridhe. Chan eil cunnart sam bith gun cuir iad grad char-a-mhuiltien de’n t-saoghal; ’sann a tha ’n cunnart—co-dhiù an

[TD 162]

dùthchannan mar a tha a’ Ghearmailt—gun tig aintighearnas is muinntir na lamhachas-làidir a-stigh air aimhreit—a mharbhadh saorsa is aislingean mu shaoghal ùr.

A réir Tolstoy, anns an déidh-ràdh a chuir e ri Cogadh is Sìth, bha saoghal ùr is sìobhaltachd a’ dol a dh’éirigh á mór-chuid an t-sluaigh, agus a réir Tómas Carlyle, ’s iad na “Curaidhean” na gaisgich, na daoine-móra, a tha toirt beatha do dh’eachdraidh a’ chinne-daoine; ’sann an àiteigin eadar an dà theasgasg sin a laigheas an fhìrinn a thaobh saorsa is sìobhaltachd; tha feum le chéile air saor-phoblachd agus air luchd-stiùiridh reusanta thuigseach,—a réir taghaidh an t-sluaigh.

As déidh gach rud, dh’fhaoidte nach eil am màrsaile-sràide nan oileanach ach smior is lasan na h-òige, agus ’nan glaodhaich-beòil ach sgiorraghail gun reuson; gu bheil iad a’ dol as-na-h-adaibh le eud is dealan-inntinn. Ach dh’fhàs fòirneart is an-iochdmhorachd a-mach á aimhreit is troimhe-chéile roimhe, nuair a chunnaic daoine glòir-mhiannach ceannsgalach an cothrom, agus a ghrad-ghlac iad e; is lus fìor-mhaoth saorsa, glé shoirbh a sgrios.

[Sanas]

[TD 176]

FACLAIR CIUIL
le I. E. MacAoidh (Surrey)

(Rinn Mgr. MacAoidh taghadh dhuinn air faclair ciùil nas moth na seo a chuir e fhéin ri chéile. Ma thogas seo beagan deasbaid bithidh sinn glé thoilichte—Fir-deas)

<eng>A (note)<gai>—(a=ailm)
<eng>ABBREVIATION<gai>—giorrachadh
<eng>principal ACCENT<gai>—trom-aiceann
<eng>ACCENT v.<gai>—aicinn, aiceann
<eng>ACCIDENTAL<gai>—car, seachran
<eng>ACCOMPANIMENT<gai>—compàirt
<eng>piano ACCOMPANIMENT<gai>—piano-chompàirt
<eng>ACCOMPANY<gai>—compàirtich, dean compàirteach do
<eng>ACCOUSTIC adj.<gai>—Fuaimearra
<eng>ACOUSTICS n.<gai>—fuaimearachd; acustaig
<eng>ADAPTION n.<gai>—athchòireachadh deiceachadh, cuibhseachadh
<eng>AIR with variations<gai>—fonn eugsamhlaichte
<eng>ALTO n. & adj.<gai>—alto
<eng>AMUTEUR n. & adj.<gai>—n. faolaide; amaitèar
<eng>ANALYSIS<gai>—analais, mion-dealachadh
<eng>APPEARANCE<gai>—nochdadh air àrdan
<eng>APPOGIATURA type ornament<gai>—car-ciùil (cuir-chiùil, g. & pl.)
<eng>APPRECIATION<gai>—bàidhmheas
<eng>ARIA<gai>—àiria
<eng>ARPEGGIO<gai>—airpéiste
<eng>ARTIST (Artiste<gai>—oirfeideach, cliar-ciùil
<eng>ASCENDING adj.<gai>—asgaineach
<eng>ASPECT<gai>—tuar
<eng>ATONALITY<gai>—eutónalachd
<eng>AUGMENT v.<gai>—meudaich

<eng>B (note)<gai>—B (bi=beith)
<eng>BALLET<gai>—bàileid; ballet
<eng>BAND<gai>—banna-(ciùil)
<eng>BAR<gai>—measur
<eng>BARLINE<gai>—strìoch, <eng>or<gai> barra-shrìoch
<eng>BAR-REST<gai>—clos-measuir
<eng>BARITONE<gai>—baraton, beus àrd
<eng>BAROQUE<gai>—baróc
<eng>BASE n. & adj.<gai>—beus, borbhanach
<eng>BASE CLEF<gai>—beus-iuchair (-ar)
<eng>1st BASE (baritone)<gai>—beus-àrd, baraton
<eng>2nd BASE<gai>—beus-ìosal, prò-bheus
<eng>BATON<gai>—batan, stuillean
<eng>BEAT n.—<gai>—buille, beum
<eng>BEATING TIME n.<gai>—Bualadh na tìde, caismeachd
<eng>BEAT NOTE<gai>—beam-nota
<eng>BLACK NOTES<gai>—luidhein dhubha
<eng>BLENDING n. & adj.<gai>—cothlamadh, cothlamach
<eng>BOTTOM NOTE (top note)<gai>—note buinn (bàrr-nota)
<eng>BRACE, BRACKET<gai>—cuing (f)
<eng>the BRASS<gai>—a’ phraise
<eng>BREVE=double whole note<gai>—prìomh (-nota), ceàrnan=làn dùbailt

<eng>C (note)<gai>—C (cè—coll)
<eng>CADENCE<gai>—dùnadh
<eng>CADENZA<gai>—caidéinse
<eng>CANON<gai>—canoin
<eng>CANTATA<gai>—cantàta, òran-nan-car
<eng>CAPRICE, CAPRICCIO<gai>—ceafras, capriccio
<eng>CHAMBER MUSIC<gai>—ceòl-caidrimh
<eng>CHARACTER<gai>—dualchas
<eng>CHORAL<gai>—còrail, coisireach
<eng>CHORALE<gai>—coràla
<eng>CHORUS (the singers)<gai>—còisridh (of song=séist)
<eng>CHORD<gai>—còrda
<eng>CHROMATIC adj.<gai>—lethtónach, cromatach
<eng>CLAVICHORD<gai>—clabhchord, -a
<eng>CLEF<gai>—iuchair, -ar
<eng>CLIMAX<gai>—bàrr-cheum
<eng>CODA<gai>—coda
<eng>COMMON TIME<gai>—tìde cumanta, tìde coiteann
<eng>COMPASS<gai>—raon
<eng>COMPOSE<gai>—COMHCHUIR
<eng>COMPOSER<gai>—cumadair
<eng>COMPOSTION (composing), n.<gai>—comhchur
<eng>COMPOSTION (finished work)<gai>—pìos-ciùil, aisde-chiùil
<eng>COMPOUND, adj.<gai>—cumasga
<eng>COMPOUND TIME<gai>—tìde cumasga
<eng>CONCERTO<gai>—concerto; coinseàrto
<eng>CONCORD<gai>—cochòrdadh
<eng>CONDUCTOR<gai>—stiùradair
<eng>CONSONANT<gai>—comhshoineach
<eng>CONSECUTIVE<gai>—leantach
<eng>CONSORT<gai>—comhal

[TD 177]

<eng>CONSTRUCTION of phrase<gai>—comhréir mire, dol mìre
<eng>CONSTRUCTION of SCALE<gai>—foirgneadh gàmaige
<eng>CONTRATLO, n. & adj.<gai>—contralto
<eng>CONTRAST, v.<gai>—contràillich, anacoslaich
<eng>COUNTERPOINT<gai>—contrapuinc
<eng>COUNTRY DANCE<gai>—contradannsa
<eng>CRITICISE v.<gai>—léirmheas
<eng>CRITIQUE n.<gai>—léirmheas
<eng>CYCLIC form<gai>—dreach cuairteach

<eng>D (note)<gai>—D, (di=dair)
<eng>DEBUT<gai>—début; ceud thoirbheirt, tùs-ghabhail
<eng>DEGREE (of scale)<gai>—ceum (na gàmaige)
<eng>DESCENDING adj.<gai>—tùirlinneach
<eng>DESK (of conductor, piano, etc.)<gai>—seas (-stiùradair, -piano)
<eng>DEVELOPMENT<gai>—cinneachuinn
<eng>“DEVELOPMENT” of the scales<gai>—gineadh nan gàmag
<eng>DIATONIC adj.<gai>—diatónach
<eng>DIMINISHED<gai>—lùghdaichte
<eng>DISCORD<gai>—di-chòrda
<eng>DISSONANCE<gai>—di-shoineas, searbhe-ciùil
<eng>DIVERTIMENTO<gai>—dibhertimèantu; divertimento
<eng>DIVERTISSEMENT<gai>—dibhearsan; dibhertismeid
<eng>DOT n.<gai>—puinc (-e) (f)
<eng>DOT v.<gai>—puinc (a’ puncadh)
<eng>DOTTED REHEARSAL<gai>—foirlionadh tasdalach, aisneis-thasdaile
<eng>DUET, DUO<gai>—dìsead
<eng>DUOLET<gai>—cuplan, déise
<eng>DOWN-BOW<gai>—bogha sìos
<eng>DURATION (of note)<gai>—buanas
<eng>DWELL (no note) v.<gai>—màillich
<eng>DYNAMICS<gai>—dinimig

<eng>E (note)<gai>—E (e—eubh)
<eng>ENCORE n.<gai>—athghairm
<eng>ENCORE!<gai>—a rithist! tro eile; ancora
<eng>ENSEMBLE<gai>—ceòlchruinne
<eng>ENTERTAIN<gai>—pléisirich, fleadhaich, aoidhich
<eng>ENTRY n.<gai>—innteart (f)
<eng>ENTR’ACTE<gai>—eadarra-ghnìomh; entr’acte
<eng>EPIGRAM n.<gai>—nath; eipigram
<eng>EQUAL VOICES (see COMPASS)<gai>—guthan co-raontach
<eng>ESPIRIT<gai>—innsginn
<eng>ETUDE<gai>—stuidear; éitiud; étude
<eng>EXECUTION<gai>—coimhlionadh
<eng>EXOTIC<gai>—allmhara, deòranta
<eng>EXPLOITATION<gai>—pleòiteachadh
<eng>EXTRAVAGANZE<gai>—ròlaist, saordhreach extranvaganza
<eng>EXPOSITION<gai>—léireachadh

<eng>F (note)<gai>—(ef—feàrn)
<eng>FANTASIA<gai>—fantàise
<eng>FIFTH (interval)<gai>—cóigeadh
<eng>FIGURE (configuration)<gai>—laight, cuma
<eng>FIGURED BASE<gai>—àirbheus
<eng>FINALE<gai>—fìnid; finale
<eng>FLAGEOLET TONES<gai>—soinean-fìdeig (<eng>harmonics on violin<gai>)
<eng>FLAT adj.<gai>—maol
<eng>FLAT –s (accidental)<gai>—maol, -a
<eng>FLAUTIST<gai>—cuisleannach
<eng>FOLK MUSIC<gai>—mith-cheòl
<eng>FUGUE<gai>—fiùga
<eng>FUGAL<gai>—fiùgail
<eng>FULL CLOSE (perfence cadence) <gai>—làn dùnadh

<eng>G (note)<gai>—G (gi—goirt)
<eng>GIGUE<gai>—sìoga
<eng>GRACE NOTE<gai>—nota maise
<eng>GRACE NOTE (Bagipes)<gai>—nota altaidh

<eng>HALF CLOSE (imperfect cadence)<gai>—leth-dhùnadh
<eng>HARMONY, n.<gai>—ceòl-reimeadh, comhcheòl; armonaidh
<eng>HARMONIC, n. (overtone)<gai>—armonach
<eng>HARMONIC (on violin, etc)<gai>—soin-fhìdeig
<eng>HARMONISE, v.<gai>—ceòl-réim
<eng>HARPSICHORD<gai>—cruitchòrda

<eng>IMPERFECT CADENCE<gai>—leth-dhùnadh
<eng>IMPROVISATION<gai>—ocàideachadh
<eng>IMPROVISE<gai>—ocàidich
<eng>INCIDENTAL MUSIC<gai>—ceòl teaghmhasach
<eng>INFLECTION of note<gai>—malairt nota
<eng>INTENSITY<gai>—déine, tréinead, truimead
<eng>INTERMEZZO<gai>—eidircheòl
<eng>INTERPRET<gai>—foillsich
<eng>INTERPRETATION<gai>—foillseachadh
<eng>INSTRUMENT<gai>—abh, inneal (-ciùil), ionnsradh

<eng>INSTRUMENTS by clef

i.e. classified according to their range and the corresponding clef<gai>—

[TD 178]

Ionnsraidhean fa iuchair

is e, rangaichte a réir an ruigse agus na h-iuchar dàimhich—

<eng>BASS<gai>—beus
<eng>Bass Trombone<gai>—trombun dùrd
<eng>Bassoon<gai>—basùn
<eng>Double Bass<gai>—prò-bheus
<eng>Tuba<gai>—tiùba
<eng>Violoncello, ’Cello<gai>—beus-fhidheall

<eng>TENOR<gai>—cruaidh

<eng>Bassoon (some high notes)<gai>—basùn (cuid de nota àrda)
<eng>Tenor Trombone<gai>—trombun cruaidh

<eng>ALTO<gai>—alto
<eng>Viola<gai>—ailt-fhidheall, an àilt, a’ viola

<eng>TREBLE<gai>—treibil

<eng>Clarinet<gai>—clàirneid
<eng>Cornet<gai>—còirneid
<eng>Cor Anglais<gai>—gall-chorn
<eng>Flute<gai>—cusail (g) cuisle (f)
<eng>Horn<gai>—còrn
<eng>Oboe<gai>—óboidh
<eng>Saxhorn<gai>—sacshòrn
<eng>Saxophone<gai>—sacsafón
<eng>Trumpet<gai>—trombaid
<eng>Violin<gai>—fidheall
<eng>percussion INSTRUMENT<gai>—beum-ionnsradh
<eng>wood-wind INSTUMENTS<gai>—ionnsraidhean gaoth-fiodh
<eng>INTERLUDE<gai>—eadarchluich
<eng>INTERVAL (in programme)<gai>—eidirlinn
<eng>INTERVAL (theory)<gai>—eadaruidh
<eng>INTERVAL of 2nd<gai>—déiseadh
<eng>INTERVAL of 3rd<gai>—tréadh
<eng>INTERVAL of 4th<gai>—ceathradh
<eng>INTERVAL of 5th<gai>—cóigeadh
<eng>INTERVAL of 6th<gai>—seiseadh
<eng>INTERVAL of 7th<gai>—seachtadh
<eng>INTERVAL of 8th (octave)<gai>—ochtadh
<eng>INTERVAL of 9th<gai>—naonadh
<eng>INTERVAL of 10th<gai>—deugadh
<eng>INTONATION<gai>—réidhsheirm
<eng>INVENTION<gai>—tionnsgnamh
<eng>INVERSE<gai>—contrardha
<eng>INVERSION<gai>—aisiompachadh
<eng>INVERTED MORDENT<gai>—mordant iompaichte
<eng>ISORHYTHMIC<gai>—co-rithimeach
<eng>ITALIANATE<gai>—italiànach
<eng>ITEM<gai>—ìteam (-im)

<eng>JAZZ<gai>—jàs
<eng>JAZZ BAND<gai>—jàs-bhanna
<eng>JASS MUSICIAN<gai>—jàs-sheirmiche
<eng>JIG<gai>—port, sige

<eng>KEY (in music) n.<gai>—gleus
<eng>(of instrument), n.<gai>—meur, luidhean
<eng>KEYBOARD<gai>—meurchlar, clàr nan luidhean

<eng>LARGE SCALE WORK<gai>—saothair leudach
<eng>LEAP<gai>—leum
<eng>LEGATO<gai>—leagàtu; legato
<eng>LEGER line<gai>—lìn-bharraich
<eng>the LEGER lines<gai>—am barrach
<eng>LENGTH (of note)<gai>—feadh, buanas
<eng>LIAISON (tie, bind)<gai>—nasgadh
<eng>LIBRETTO<gai>—librèatu; libretto
<eng>LIGATURE<gai>—ceangladh
<eng>LINE (of staff)<gai>—lìn,-e, -tean, na cléithe
<eng>LOUD (forte) adj.<gai>—labhar (forte)
<eng>LUTE n.<gai>—liùt
<eng>LUTANIST<gai>—liùtanaiche
<eng>LYRIC<gai>—liric
<eng>LYRICISM<gai>—liriceachd

<eng>MAESTRO<gai>—maighstir (-foirinn); maestro (di capella)
<eng>MAJOR, adg.<gai>—màidear, mór-, (<eng>prefix<gai>)
<eng>MAJOR KEY<gai>—mór-ghleus
<eng>D MAJOR (key)<gai>—mór-D, D màidear
<eng>MAJOR SECOND (et seq.)<gai>—mór- dhéiseadh (<eng>et seq.<gai>)
<eng>MANUSCRIPT<gai>—lamh-sgrìbhinn
<eng>MANUSCRIPT paper<gai>—stuadh-cléithe
<eng>MAZURKA<gai>—masùrca
<eng>MEASURE (bar)<gai>—measur
<eng>MELODIC adj.<gai>—séisteach
<eng>MELODRAMA<gai>—faondrama
<eng>MEMORIAL CONCERT<gai>—ceòlchuirm-chuimhe
<eng>MELODY<gai>—séist
<eng>METRONOME<gai>—meadar (-caismeachd)
<eng>MEZZO SOPRANO, n. & adj.<gai>—meadh-shoprano
<eng>MIDDLE C<gai>—C meadhonach
<eng>MINOR adj.<gai>—meanar, mion-, (<eng>prefix<gai>)
<eng>MIXED BAR (artificial time)<gai>—measur measgte 
<eng>e.g. 5/4 quintuple time<gai>—ám a-cóig 5/4
<eng>MINSTREL<gai>—cliaranach
<eng>MIINUET<gai>—minèad
<eng>MODAL<gai>—módail


[TD 179]

<eng>MODE<gai>—modh
<eng>MODULATE (KEY).v.—atharraich (gleus)
<eng>MOTIF<gai>—moitif
<eng>MOTION <gai>—gluasad, siubhal
<eng>contrary MOTION<gai>—gluasad contrardha
<eng>similar MOTION<gai>—gluasad coltach
<eng>oblique MOTION<gai>—gluasad fiar
<eng>parallel MOTION<gai>—gluasad comh-threòrach, comhghluasad
<eng>conjunct MOTION (M. by step)<gai>—sreath conasga, ceum òrd
<eng>disjunct MOTION (M. by leap<gai>—sreath sgapte, leum òrd
<eng>MOVEMENT (of composition)<gai>—gluaiseachd
<eng>MOVEMENT (tempo)<gai>—gluasad, imeachd; tèampu
<eng>MUSICAL COMEDY<gai>—ceòl-choimeididh
<eng>MUSICIANSHIP<gai>—ceòladaireachd, oirfeideachd
<eng>MUSICIANS as profession<gai>—aosciùil
<eng>MUSIC LOVER<gai>—ceòlbhaidheach, ceòlchar
<eng>MUSIC STAND<gai>—seasdan-ciùil, seasadan, seas
<eng>MUTE, n.<gai>—maothadair
<eng>MUTED adj.<gai>—maothte

<eng>NEIGHBOURING KEYS<gai>—dlùth-ghleòis
<eng>NOTATION<gai>—comharrachadh
<eng>NOTE (in general)<gai>—pong (puing, pungan)
<eng>written NOTE<gai>—nota (pl. notan)
<eng>sounded NOTE<gai>—soin (-e)
<eng>the written NOTES (of a piece)<gai>—leadan
<eng>names of the NOTES<gai>—
<eng>semibreve<gai>—cruinn (-e)
<eng>minim<gai>—geal (-a)
<eng>crochet<gai>—dubh (-a)
<eng>quaver<gai>—caman
<eng>semiquaver<gai>— leth-chaman
<eng>demisemiquaver<gai>—letheach-lethchaman
<eng>hemidemisemiquaver<gai>—leth-leathach-lethchaman
<eng>alternative system<gai>
<eng>(U.S.A. & elsewhere<gai>
<eng>whole note<gai>làn (-nota)
<eng>half note<gai>—leth-làn
<eng>quarter note<gai>—càirteal
<eng>eighth note<gai>—ochdamh-cuid
<eng>sixteenth note<gai>—siatham cúid-dheug
<eng>thirty-second note<gai>—tricheadamh-dhà
<eng>sixty-fourth note<gai>—siathadamh-ceithir
<eng>NUANCE<gai>—fiamh

<eng>OCTAVE scale<gai>—gàmag
<eng>OCTET<gai>—ochdreàd
<eng>OCTUPLET<gai>—ochdrinn
<eng>OPENING MOVEMENT<gai>—ceud ghluaiseachd
<eng>OPENING NIGHT<gai>—ceud oidhche
<eng>OPERA<gai>—opra; drama liriceach
<eng>comic OPERA<gai>—opra éibhinn, opra cleasanta
<eng>grand OPERA<gai>—opra grinn
<eng>OPERARTIC SOCIETY<gai>—comunn-opra
<eng>OPUS<gai>—opus, obair
<eng>ORATORIO<gai>—aor-chliarach; oratorio
<eng>ORCHESTRA<gai>—foireann (-ciùil); orcastra
<eng>ORCHESTRA (place)<gai>—ceòlann
<eng>ORCHESTRATION<gai>—àbharacadh
<eng>ORGAN STOP<gai>—dulan-òrgaid
<eng>ORNAMENT, n.<gai>—òrnaid
<eng>ORNAMENT, v.<gai>—òrnaich
<eng>ORNAMENTATION<gai>—sgeadachadh, cuir-chiùil
<eng>OVERTURE<gai>—roimhcheòl

<eng>PANTOMIME, n.<gai>—baoth-chleasachd
<eng>PANTOMIME, adj.<gai>—baoth-chleasach
<eng>PART<gai>—pàirt
<eng>PARG SONG<gai>—pàirt-òran
<eng>PASSAGE<gai>—mìr
<eng>PASSAGE WORK<gai>—mìrchleasachd
<eng>St. Mathew PASSION<gai>—pàis an Naoimh Mata
<eng>PASSION PLAY<gai>—pàis-dhrama
<eng>>PASTORALE<gai>—pastorala
<eng>soft PEDAL<gai>—troighean-maoth
<eng>sustaining PEDAL<gai>—troighean-tuasglaidh
<eng>PERCUSSION instrument<gai>—beum-ionnsradh
<eng>PERFECT (of Intervals) adj.<gai>—slàn
<eng>PERFECT (of Chords) adj.<gai>—iomlan
<eng>PERFORM<gai>—foirlion
<eng>solo PERFORMANCE<gai>—seirmeadh (aonair), foirlionadh aonair
<eng>PHRASE<gai>—mìr
<eng>PHRASING<gai>—mìreadh
<eng>PIANO CONCERTO<gai>—piàno-choinsèarto
<eng>PIANO SCORE<gai>—sgór piàno
<eng>PIANOFORTE, n. & adj.<gai>—pianofort, n.; òirinn-oirinn, adj.
<eng>PIECE OF MUSIC<gai>—pios-ciùil; aisde-chiùil
<eng>PICCOLO<gai>—fliuiteag

[TD 180]

<eng>PITCH PIPE<gai>—feadan-àirde
<eng>PLAGAL cadence<gai>—fiar-dhùnadh
<eng>PLAINSONG<gai>—canntaireachd easglaise
<eng>PLAY, v.<gai>—seirm, seinn
<eng>STRING PLAYERS<gai>—teud-sheirmichean
<eng>PORTAMENTO, PORTER<gai>—portamèanto
<eng>close POSITION<gai>—dlùth-chor
<eng>POLYPHONY<gai>—ilsheirm
<eng>PRELUDE<gai>—reamhchluich; ceòl-inntridh, inntreadh
<eng>PREMIERE<gai>—tùs-fhoirlionadh; première
<eng>PRESENT, v.<gai>—toirbheir, gabh
<eng>PRIMARY CHORD<gai>—prìomh-chòrda
<eng>PRIMARY TRIAD<gai>—bun-tréidhe
<eng>PROFESSIONAL, n. & adj.<gai>—éigseach
<eng>PROGRAMME (the works)<gai>—prógram
<eng>PROGRAMME (the list)<gai>—clàr (-foirlionaidh,), òrd-foirlionaidh
<eng>PROGRESSION<gai>—sreath, foircheumnachadh
<eng>PROLONGATION of the note<gai>—sìneadh na soine

<eng>QUADRUPLET<gai>—ceithrinn
<eng>QUALIFY<gai>—càilidhich
<eng>QUALITY (of intervals)<gai>—càileachd
<eng>QUARTET(TE)<gai>—ceathairèad
<eng>QUAVER GROUP<gai>—grunnan-chaman
<eng>QUINTET(TE)<gai>—coigrèad
<eng>QUINTUPLET<gai>—coigrinn

<eng>RANGE, n.<gai>—ruisge (f)
<eng>REALISE<gai>—réalaich
<eng>REALISATION<gai>—réalachadh
<eng>RECITAL<gai>—ceadal
<eng>piano RECITAL<gai>—piano-cheadal
<eng>RECITATIVE, n.<gai>—ceòl-òraid
<eng>gramaphone RECORD<gai>—clàr
<eng>RECORDER<gai>—cusail-bhinn, ploc-chusail
<eng>head REGISTER<gai>—réim àrd
<eng>middle REGISTER<gai>—réim mheadhonach
<eng>chest REGESTER<gai>—réim ìosal
<eng>REHEARSAL<gai>—ath-innse, aisneis
<eng>RELATIVE, adj.<gai>—coimhneasta
<eng>REMOTE key<gai>—gleus cian, gleus iomallach
<eng>REPEAT marks<gai>—comharran ath-ghabhail
<eng>REPERTOIRE<gai>—tasgadh, uipinn; repertoire
<eng>RESONANCE<gai>—ath-shoineas, ath-fhuaim
<eng>REST (in a bar), n.<gai>—clos
<eng>REST (pause)<gai>—tosd
<eng>RESTATEMENT<gai>—ath-thaisbean
<eng>RHAPSODY<gai>—ruais, ropal; rapsodaidh
<eng>RHYTHM<gai>—rithim-éifeachd
<eng>RHYTHMIC groupings<gai>—grunnan rithimeach
<eng>duplet (couplet)<gai>—déise, cuplan
<eng>triplet<gai>—trìrinn
<eng>quadruplet<gai>—ceithrinn
<eng>quintuplet<gai>—cóigrinn
<eng>sextuplet (sextolet)<gai>—seisrinn
<eng>septuplet (septolet)<gai>—seachdrinn
<eng>ROMANCE<gai>—romanns
<eng>ROMANTICISM<gai>—romannsaidheachd
<eng>RONDEAU, RONDO<gai>—rondeau; rondo
<eng>ROOT position<gai>—bun-chor

<eng>SCALE<gai>—scàla, sointread
<eng>octave SCALE<gai>—gàmag
<eng>SCENARIO<gai>—seanàrio
<eng>SCORE, n. & v.<gai>—sgór; sgóir; na pàirtean
<eng>short SCORED for piano<gai>—geàrr-sgóirte don phiàno
<eng>SECTION<gai>—earrann
<eng>SEMITONE<gai>—lethtóna
<eng>diatonic SEMITONE<gai>—lethtóna diatónach
<eng>chromatic SEMITONE<gai>—lethtóna cromatach
<eng>SENSIBILITY<gai>—mothalachd
<eng>SENTIMENTALITY<gai>—maoithneas, faoin-mhothalachd
<eng>SEQUEL<gai>—ceann-thall, iarsmadh
<eng>SEQUENCE<gai>—òrd
<eng>arrange in SEQUENCE<gai>—òrdaich
<eng>SET of variations<gai>—steud eugsamhlaidhean
<eng>SETTING<gai>—ceòlchur, buine
<eng>SEXTET<gai>—seisrèad
<eng>SEXTUPLE<gai>—seachd-fillte
<eng>SEXTUPLET, SEXTOLET<gai>—seisrinn
<eng>SHAKE (trill)<gai>—trilean
<eng>SHARP, n.<gai>—geur, -a
<eng>SLUR<gai>—ceangal
<eng>SOLFA<gai>—solfá
<eng>SOLO<gai>—aonrèad; solo
<eng>SOLOIST<gai>—aonar, aonrèadaiche
<eng>SONATA<gai>—sonàta
<eng>SOPRANO, n. & adj.<gai>—soprano
<eng>SOUND (sounded note)<gai>—soin, -e (f)
<eng>SOUND, v.<gai>—soinich, seirm (a’ seirm) c/f “seirmich,” <eng>play<gai>
<eng>SPACE (on staff)<gai>—eadralìn, ùidh
<eng>SPECIALISE<gai>—speisealaich
<eng>SPIN (a note)<gai>—toinn, snìomh (soin)
<eng>SPINET<gai>—spinèad
<eng>STACCATO, n.<gai>—stadachadh
<eng>STACCATO , adj.<gai>—stadach; stacàto
<eng>STACCATO marks<gai>—comharran stadachais

[TD 181]

<eng>STAFF (STAVE)<gai>—cliath (g. cléithe)
<eng>STATEMENT, n.<gai>—taisbean
<eng>STEP (degree of scale)<gai>—ceum
<eng>the STRINGS<gai>—na teudan
<eng>STRING QUARTET<gai>—teud-cheathairèad
<eng>STRONG BEAT<gai>—beum làidir
<eng>STYLE<gai>—stoidhil, nòs; stìl
<eng>SUBJECT, n.<gai>—cuspair, teama
<eng>SUBDIVISION of bar<gai>—fo-roinn measuir
<eng>SUSPENSION<gai>—allsachadh
<eng>SYMPHONY<gai>—siansadh; simphnidh
<eng>SYMPHONY CONCERT<gai>—cuirm-shiansaidh, cuirm-shimphnidh
<eng>SYNCHRONISE, v. int.<gai>—tachair còmhla
<eng>SYNCHRONISE, v. tr.<gai>—sioncronaich
<eng>SYNCOPATION<gai>—buille contrardha, ana-bhuille

<eng>TECHNICAL names of the notes of the scale<gai>—ainmean teichnigeil notan an gàmaige

<eng>tonic<gai>—tónach
<eng>supertonic<gai>—ostonach
<eng>mediant<gai>—meadhonta
<eng>sub-dominant<gai>—fo-cheannslach
<eng>dominant<gai>—ceannslach
<eng>sub-mediant<gai>—os-ceannslach
<eng>leading note<gai>—treòrnota

<eng>virtuoso TECHNIQUE<gai>—technig sàr-oirfeideach
<eng>equal TEMPERAMENT<gai>—co-réiteachd
<eng>TEMPO<gai>—luathas; tèampu
<eng>TEMPO RUBATO<gai>—rubàto
<eng>TENOR, n.<gai>—teanor
<eng>TENOR, adj.<gai>—cruaidh
<eng>THEME<gai>—stéidh; tèama
<eng>TIED NOTES<gai>—nasg-notan
<eng>TIMBRE<gai>—sondath

<eng>TIME<gai>—tìde (m), buille (m)

<eng>four (quadruple) TIME<gai>—buille ceithir
<eng>three (triple) TIME<gai>—buille trì
<eng>two (duple) TIME<gai>—buille dhà
<eng>simple TIME<gai>—tìde simplidh
<eng>compound TIME<gai>—tìde cumasga
<eng>simple quadruple TIME<gai>—buille ceithir sìmplidh
<eng>simple triple TIME<gai>—buille trì sìmplidh
<eng>simple duple TIME<gai>—buille dhà sìmplidh
<eng>compound quadruple TIME<gai>—buille ceithir cumasga
<eng>compound triple TIME<gai>—buille trì cumasga
<eng>compound duple TIME<gai>—buille dhà cumasga

<eng>Time Signature(s)<gai>—

tìd’àirdhe (-an)

<eng>Simple TIME<gai>—tìde sìmplidh

<eng>2 beats in a bar<gai>—2 bhuille sa’ mheasur
<eng>2/2—two two TIME 2/2<gai>=tìde dà leth
<eng>2/4=two four TIME 2/4<gai>=tìde dà chairteal
<eng>2/8=two eight TIME 2/4<gai>=tìde dà ochdamh

<eng>3 beats in the bar<gai>—3 buillean ’sa mheasur
<eng>3/2=three two TIME 3/2<gai>=tìde trì leth
<eng>3/4=three four TIME 3/4<gai>=tìde trì cairteal
<eng>3/8=three eight TIME 3/8<gai>=tìde trì ochdamh

<eng>4 beats in the bar<gai>—4 buillean ’sa mheasur
<eng>4/2=four two TIME 4/2<gai>=tìde ceithir leth
<eng>4/4=four four TIME (common) 4/4<gai>=tìde ceithir cairteal (cumanta)
<eng>4/8=four eight TIME 4/8<gai>=tìde ceithir ochdamh

<eng>compound TIME<gai>—tìde cumasga

<eng>6/4=six four TIME 6/4<gai>=tìde sè ceithir
<eng>6/8=six eight TIME 6/8<gai>=tìde sè h-ochd
<eng>6/16=six sixteen TIME 6/16<gai>=tìde sè sia-deug
<eng>9/4=nine four TIME 9/4<gai>=tìde naoi ceithir
<eng>9/8=nine eight TIME 9/8<gai>=tìde naoi h-ochd
<eng>9/16=nine sixteen TIME 91/16<gai>=tìde naoi sia-deug
<eng>12/4=twelve four TIME 12/4<gai>=tìde dhà-dheug a ceithir
<eng>12/8=twelve eight TIME 12/8<gai>=tìde dhà-dheug h-ochd
<eng>12/16=twelve sixteen TIME 12/16<gai>=tìde dhà-dheug a sia-deug

[TD 182]

<eng>Note

in bars of the compound times the beat notes are dotted. As a dotted note has one and a half times the value of the plain note, in order to obtain the numerator of the time “fraction,” the three halves are multiplied by the number of beats. The “denominator” indicates the value of the element counted, as in simple-time signatures.<gai>

Nota

is ann le notan puinte a riochdar buillean measur de thìde chumasga. Os e nota gu leth tha ann an nota puincte, gheibhear nuimhrear a’ “chodain” tìde le bhi ’g iolrachadh trì lethean an nota phuincte fa uimhir nam buillean anns a’ mheasur. Nochdaidh an t-ainmear luach na dùile thathas a’ cunntadh, cleas àirdhean tìde-shìmplidh.

<eng>TIME VALUE<gai>—luach tìde
<eng>TOCCATA<gai>—tocàta
<eng>TONAL<gai>—tónail
<eng>TONALITY<gai>—tónaileachd
<eng>TONE<gai>—tóna
<eng>semitone<gai>—lethtóna
<eng>TONE ROW<gai>—tóna-shreath
<eng>TOP note<gai>—bàrr-nota
<eng>TRANSPOSE<gai>—aisdrich, eidirghleusaich
<eng>TRANSPOSING<gai>—aisdreach, eidir-ghleusach
<eng>TRANSPOSING instument<gai>—ionnsradh eidirghleutsa
<eng>TREATMENT<gai>—gnàthachadh

<eng>TREBLE<gai>—binn- (<eng>prefix<gai>); treibil (<eng>noun & adj.<gai>)
<eng>TREBLE VOICE<gai>—binn-ghuth
<eng>TREMOLO, n.<gai>—crith
<eng>TRIAD<gai>—tréidhe; triad
<eng>TRIANGLE<gai>—triantan
<eng>TRIO<gai>—trirèad; tri
<eng>TRIOLET<gai>—trirèad
<eng>TRIPLE, adj.<gai>—trìfillte; tripilte
<eng>TRIPLET (Rhythmic grouping)<gai>—trìrinn
<eng>TUNE, v.<gai>—gleusaich
<eng>TUNING FORK<gai>—ladhar-gleòis
<eng>TURN (grupetto)<gai>—casadh

<eng>UNACCOMPANIED<gai>—neo-chompàirteach, gun chompàirt
<eng>UNISON<gai>—aonason
<eng>UNIT of value<gai>—aonad-buanais
<eng>UP-BOW (V)<gai>—bogha suas

<eng>VALUE; duration; length<gai>—fiach, luach; feadh, buanas; fad
<eng>VARIATION<gai>—eugsamhailt, n.f. (<eng>see air with variations<gai>)
<eng>VERSION<gai>—dòigh; beirsean
<eng>VIBRATO<gai>—soinchrith
<eng>VIRTUOSO<gai>—sàr-bhuadhach, sàr-oirfeideach; virtuoso
<eng>VIRTUOSITY<gai>—carlas, sàr bhuadh, buadh-lainnireachd

<eng>WHOLE NOTE<gai>—làn (-nota)
<eng>the WIND<gai>—a’ ghaoth, na gaothan
<eng>WIND INSTRUMENTS<gai>—gaoth-ionnsraidhean
<eng>WOODWIND<gai>—gaoth-fiodh

<eng>XYLOPHONE<gai>—sèileafon

[Sanasan]

[TD 187]

An Sgeilp Leabhraichean

The Albannach. Le Fionn Mac Colla
<eng>Reprographia<gai>, Dunéideann, 1971 [A’chiad chlò—1932]
£2.40

Seo eachdraidh Chrìosdaidh air a thuras air ais on bhaile nèamhaidh. Oir cha do chòrd e idir idir ris. A réir Mhic Colla, tha am baile an geimhilean na h-eaglais Saoire, is tha na daoine matha uile-gu-léir dona (is grànnda, le “aodainn mar thruinnsear lite” is boinne bharr gach stròin) is iad a’ càineadh ’s a’ clìcearachd am Beurla luideach. Tha an t-anacrìosdaidh (no am fìor chrìosdaidh), Murchadh, air slighe chumhang, aonranach—an déidh fosgladh shùilean fhaighinn á leabhar, tha e feuchainn “peacadh” as déidh “peacadh” mar fhéin-oideachadh agus mu dheireadh, tre bhi diongmhalta is dìorrasach ’na eas-creideamh, tha e ga shaoradh fann o chuing teaghlaich is eaglais. Agus an uairsin a’ saoradh a’ bhaile—“<eng>The godly woke up to find their authority shattered and the fashion of constipation and the long face fallen into perpetual disrepute . . . The great-share of the people trembled no longer to go their own way<gai>.”

Anns an nobhal ainmeil, “<eng>A Portrait of the Artist as a Young Man<gai>.” the an Caitligeach, Seumas Joyce, ag innse dhuinn mu a chùl-shleamhnachadh fhéin. Tha suaib aig Murchadh Anderson ri Stephen Dedalus ach tha Stephen fada nas nàdurraiche: tha barrachd de’n ana-shearmon no co-dhiù den chosamhlachd anns an “Albannach” na th’ann den nobhal. Agus tha dreach sin air an dòigh-sgrìobhadh. Ach cha duirt sin nach eil Mac Colla toirt dhuinn iomadh sealladh drùidhteach air a’ Ghaidhealtachd agus


[TD 188]

[Sanas]

[TD 189]

oirnn fhéin. Leithid, mar tha luchd-aideachadh Phròstanach cho math an ceann gnothaich ’s cho féin-earbsail. Agus cho “Eabhrach.” Mar a tha an dà chuid farmad is tàire aig Murchadh do mhuinntir a’ bhaile ach a h-uile turas a dh’fheuchas e ris an tàire shealltain, ’s iadan as treasa inntinn agus tha e cur seachad na h-oidhche leis fhéin “<eng>raging impotently round ths inside of his skull<gai>.” Agus, mar a tha an dealbh a th’aig a’ choimhearsnachd air ga chuingleachadh—“<eng>their air of being clumsily at home in the situation seemed to say: We know each other perfectly, don’t we? I’m so-and-so, and you’re Murchadh Iain Ruaidh. The man that was your father is outside in the kist. We knew him perfectly too . . . We called him John the Elder<gai>.”

Tha dealbhan math anns an leabhar air daoine agus, ged nach eil dealbh ro shoilleir againn de Mhurchadh fhéin—tha e air chall ann an sgòth de fhaireachdaidhean is bheachdan—tha cuid de na faireachdaidhean air leth agus na rudan a tha tachairt ris air an cur far comhair cho ealanta ’s a dh’iarradh tu. Leithid, a’ chaid turas a ghabh e ’n deoch, sabaid ann an café, tiodhlaigeadh athar. Agus tha sùil bàird aige airson maise nàduir—“<eng>the heather bloomed

[Sanas]

[TD 190]

and Alba put about her the ancient purple of her royal estate<gai>”—ged a tha e uaireanan, mar a bhios na Goill-Ghàidheil gu tric, a’ call a chasan air tòir diamhaireachd—“<eng>[the islands] quivered far ben in a warm cloud of rising light, the swooning ecstasy of a maiden in the first embrace of love<gai>.” (Tha co-chomainn aig Murchadh ris an t-saoghal nàdurra a bhiodh againn uile, a réir Mhic Colla, mura b’e ’n eaglais—ach mura do chuir i de chall oirnn ach “<eng>the swooning ecstasy of a maiden<gai>,” chan eil e deanamh móran dragh dhomh.)

Tha uaireanan faobhar gu math geur air a chuid magaidh—“<eng>she met the world and all its changes with an uncomprehending blink,” “that society which the Gaelic-speaking students have for practising the English<gai>.” Ach tha e aig amannan cho nimheil ’s gun cuir e sgreamh air duine—“<eng>nothing he had been able to say had ever succeeded in penetrating the thick wall of fat that overlay her pitiable little brain<gai>” (seo Murchadh a’ bruidhinn mu bhean—mas e seo an sàr “Albannach ” beannachd sealbh leinn, tha coltas an fhìor throc air uaireanan).

Tha Mac Colla fhéin a’ ràdh gun robh e airson dòigh-beatha a’ Ghaidheil a mhìneachadh do na Gaill (Bucach a th’ann fhéin—á Montrós). Ach tha e ’g aideachadh san Roimh-radh gur e a’ ghràin a th’aige air na h-eaglaisean cléireil a ghluais e gus an leabhar a sgrìobhadh-“<eng>Reformation Protestantism was not Christianity or even a form of Christianity but its almost comple antithesis<gai>.” Chan e mìneachadh a tha seo ach mallachadh—agus, ’s dòcha, ana-iompachadh.

DOMHNALL IAIN MACLEOID


<eng>A Compleat Theory of the Scots Highland Bagpipe.<gai>
Le Iòsaph Dòmhnallach.
Ath-chlo-bhualadh ùr. <eng>S. R. Publishers Ltd. 1971. £2.00<gai>.

’Se th’ ann an ath-chlo-bhualadh an leabhair chuideamaich seo ach an dara ceum mu dheireadh ’na eachdraidh.

Chaidh a’ “<eng>Theory<gai>” a sgrìobhadh eadar 1760 agus 1763 le Iòsaph Dòmhnallach, mac Mhaighistir Mhurchaidh ud aig an d’ fhuair am bàrd Rob Donn a’ chuid bu mhó de’n fhoghlum aige. B’ ann air a’ bhòidse fhada a-mach chun nan Innseachan a dheasaich Iòsaph an làmh-sgrìobhainn agus dh’ eug e aig aois 23 bliadhna ann am Bengal. Tha iomadh aobhar gu bheil cuideam anns an t-saothair aige do phìobairean suas chun an là an diugh. ’Se sàr fhear-ciùil a bh’ ann an Iòsaph—chaidh oideachadh an dà


[TD 191]

[Sanasan]

[TD 192]

chuid an ceòl nan Gaidheal (aig an tigh ann an Cataibh) agus ann an ceòl na h-Eadailt (air Ghalldachd). Tha e a’ toirt dhuinn dealbh sgoileir air ceòl na pìoba, neo-ar-thaing a’ phìobaireachd a bhith an aghaidh an lagh, agus sud mun deachaidh sgoil Chloinn ’ic Cruimein agus Chloinn ’ic Artair a chur an dìochuimhne. ’S esan a’ chiad fhear a riamh a sgrìobh ceòl na pìoba le pongan mar sgrìobhar an diugh e, agus tha an t-eòlas a th’ againne air an t-seann channtaireachd fhéin air stéidheadh air fianaisean a bha beò fada ás a dhéidh. Mar sin tha a’ “<eng>Theory<gai>” aige ’na cheangal cho teann ’s a tha againn ri pìobaireachd linn Chloinn ’ic Cruimein, is feumar a ràdh gu bheil móran san leabhar aige air nach eil eòlas aig pìobairean an là an diugh, agus móran a tha ’na chùis iognaidh leò.

’Sann sa’ bhliadhna 1803 a chaidh a’ “<eng>Theory<gai>” a chlo-bhualadh an toiseach. Bha roimh-ràdh gun fheum anns an leabhar, agus tha e soilleir gu robh barrachd diù aig an fhear a dheachd e do na dàintean Oiseineach aig Seumas MacMhuirich na bh’ aige do’n phìob mhóir fhéin. Sa’ bhliadhna 1927 chaidh leabhar 1803 a chlo-bhualadh a rithist—roimh-ràdh eile ann, is corra mhìneachadh air ainmean is facail àraid—le Alasdair Dòmhnallach, Srath Cona, Inbhirnis.

Sa’ bhliadhna 1948 lìobhraig a’ Mhaighd. Uas. Màiri Dhòmhnallach, nighean Alasdair Dhòmhnallaich, iomradh air a “<eng>Theory<gai>” do Chomunn Gàidhlig Inbhirnis. Tha ’n t-iomradh luachmhar seo an ri fhaolainn ann a Lr. XXXIX-XL de na <eng>Transactions<gai>. Tha a’ Mhaighd. Uas. Dhòmhnallach a’ sealltainn gu bheil dà làmh-sgrìobhainn de’n “<eng>Theory<gai>” ann am bith: am fear a rinn Iòsaph fhéin, agus droch lethbhreac a rinneadh air. ’Sann de’n droch lethbhreac seo a rinneadh an leabhar. Seo dà eiseimpleir air an t-seòrsa mearachdan a th’ ann: (1) chan eil pongan a’ chiùil daonnan a’ freagairt gu tur ris a’ chomhairle a théid ’nan cois; agus (2) tha Iuludh air a sgrìobhadh air feadh an leabhair an àite Tuludh—rud a dh’ aithnicheas pìobairean an là an diugh mar “Thaorluath”—seo mar gheall air an t-seòrsa T a sgrìobh Iòsaph!

Chan eil leabhar Alasdair Dhòmhnallaich ri fhaotainn a nis, agus bu mhath an airidh a’ “<eng>Theory<gai>” clo-bhualadh ás ùr, mearchdan ann no ás, los gum faigh na pìobairean sùil gheur a thoirt air. Seo e a réist a’ tilleadh thugainn á Wakefield ann a Sasuinn, an t-aon droch lethbhreac, roimh-ràdh le Seumas MacNéill air a chur ris na dhà eile, agus dealbh air Pìob Chloinn Raghnaill a’cur snas anns a’ chòmhdach.

Nì e feum gus an téid an làmh-sgrìobhainn aig Iòsaph fhéin a chur an clò.

RAGHNALL MAC ’ILLE DHUIBH
