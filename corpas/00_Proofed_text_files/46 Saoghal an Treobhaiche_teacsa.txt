[C 1]

Saoghal an Treobhaiche
le
Aonghas Mac ’Ill’ Fhialain, M.B.E.
‘Aonghas Beag’

air a recordadh
’s air a sgriobhadh
le
Fear Chanaidh

<eng>The Gaelic original
of
‘The Furrow Behind Me’<gai>

[C 2]

a CLUB LEABHAR publication

Chaidh Club Leabhar a chur air chois airson ughdaran Gaidhealach a tha sgriobhadh ann an Gaidhlig ’s ann am Beurla a chuideachd le leabhraichean a chlo bhualadh aig prisean cuimseach.

Bidh dà leabhar Gàidhlig a dhà Bheurla a’tighinn a mach gach bliadhna agus theid a’phrothaid a nithear air na leabhraichean Beurla a chur ri tuilleadh Gaidhlig a thoirt am follais.

Gheibhear tuilleadh fios agus liosta de leabhraichean tha tighinn a mach bho:-

Club Leabhar,
INBHIRNIS
IV1 2HJ

SBN 902706 09 8

80sg

[C 3]

SAOGHAL AN TREOBHAICHE—Aonghas Mac ’Ill’ Fhialain

[DA 1]

SAOGHAL
AN
TREOBHAICHE

[DA 2]

[Blank]

[DA 3]

SAOGHAL AN TREOBHAICHE

LE
AONGHUS MAC ’ILL FHIALAIN, M. B. E
(‘AONGHUS BEAG’)

AIR A RECÒRDADH ’S AIR A SGRÌOBHADH
LE
FEAR CHANAIDH

CLUB LEABHAR LIMITED
INBHIRNIS

[DA 4]

<eng>Translation, anthology, and broadcasting rights retained by
JOHN LORNE CAMPBELL<gai>

AIR A CHLÒ-BHUALADH ANNS AN T-SUAIN LE
<eng>Almquist & Wiksells
BOKTRYCKERI AKTIEBOLAG
UPPSALA 1972<gai>

[DA 5]

CLÀR

Roimh-ràdh								VII
Introduction								1
Notes on signs used							4
I. Uibhist a Deas							5
II. Am Milisi								21
III. Taigh Rìnidh							30
IV. Both Rainich							66
V. Rowardennan							85
VI. Dail-Mhàilidh							165
VII. Uibhist a rithist							189
Notes									209
Bibliography								224
Glossarial Index							226

[DA 6]

[Blank]

[DA 7]

ROIMH-RÀDH

<eng>Club Leabhar Limited wish to acknowledge the willing co-operation of Dr Magne Oftedal, Professor of Celtic Languages at the University of Oslo, Norway, and editor of Lochlann: A Review of Celtic Studies; also our indebtedness to the publishers of Lochlann, Universitetsforlaget, Oslo, for their kind permission to use type matter originally set for Lochlann for the printing of this book. We also wish to thank Dr John Lorne Campbell, Fear Chanaidh, for his suggestion and subsequent help in the production of this original Gaelic version of The Furrow Behind Me.

We thank the Gaelic Books Council for their grant towards the publication of this book.<gai>

[DA 8]

[Blank]

[DA 9]

[Dealbh]
Angus MacLellan ‘Aonghus Beag’.

[DA 10]

[Blank]

[TD 1]

<eng>INTRODUCTION

The late Angus MacLellan M.B.E., “Aonghus Beag”, who died at Frobost in his native island of South Uist on March 16th, 1966, in his ninety-seventh year, was one of the last great Gaelic storytellers of the Outer Hebrides. Fortunately he survived, and retained his memory and his vigour, into the days of tape recorders, so that both the writer, and the School of Scottish Studies, were able to record him extensively during the last twenty years of his life. His repertory included all classes of Gaelic oral tradition, and also numerous anecdotes and stories connected with his experiences as a member of a Uist crofting family and as a farm worker and member of the Militia on the mainland. In recounting these memories he was really reliving the first forty years of his life. (1)

So far as the writer was concerned, the recording of these reminiscences only began in January 1960. Previously I had recorded, on wire and on tape, a large number of folktales and some ballads and songs from Angus MacLellan. Forty-two of these stories were chosen for translation and were eventually published in 1961 under the title of Stories from South Uist. (2) It was when work on this volume was nearing its conclusion that I asked Angus MacLellan if he could tell something of his own story, which might be added as part of the introduction to his folktales. This request produced a recording made on January 12th, 1960, of which the translation appears on pp. xix–xxix of the book. But this turned out to be only the prelude to a flood of personal reminiscences which he continued to record for me on my various visits to South Uist (then much more easily reached from Canna than it is today) until April 24th, 1961, by when the amount of material recorded was sufficient, when arranged in approximately chronological order, to form the first autobiography of a Hebridean crofter, told in his everyday colloquial Gaelic, ever to have been composed. (3)

These reminiscences were translated, after the Gaelic had first been


(1) See obituary by the writer in Scottish Studies, Vol. 10, pp. 193–197, 1966, where Angus MacLellan’s contribution to the recording of Hebridean oral tradition is discussed in greater detail.
(2) See Lochlann, Vol. III p. 461, 1965.
(3) The only other autobiography in Scottish Gaelic known to me is that of the religious poet Dugall Buchanan, published in 1844.

1 – 704538 Lochlann. Bd 5

[TD 2]

transcribed, (1) under the title of The Furrow Behind Me, and the book was published by Routledge and Kegan Paul in 1962. Two further incidents, numbers 59 and 60 here, were remembered by Angus MacLellan later, and were recorded on February 1st, 1964.

Angus MacLellan’s reminiscences, largely connected with his days as a ploughman on mainland farms in the old days of hiring fairs and bothies, with memories of his boyhood on South Uist, possess considerable sociological interest. As a traditional Gaelic storyteller, his powers of characterization and of reproducing dialogue, give his autobiography a literary quality altogether above any commonplace account of nineteenth century Scottish rural life. In fact, when telling these stories, Angus MacLellan possessed a very remarkable capacity for acting the various personalities that appeared in them, and in imitating their voices and even their Gaelic dialects.

The language in which these reminiscences were told was extremely colloquial. In fact, The Furrow Behind Me, or Saoghal an Treobhaiche as I have called it in Gaelic, is by far the longest text in modern colloquial Scottish Gaelic that we possess. Scots or English loanwords are frequently used, usually for things for which spoken Gaelic has no actual equivalent, sometimes for elegant variation or for effect; sometimes whole English sentences are quoted verbatim. This corresponds to the realities of life for a native Gaelic speaker: there is no attempt to provide Gaelic equivalents for things for which only English names are actually current. Words like ‘bicycle’, ‘hire’, ‘hotel’, ‘fence’, ‘well’ (exclamation), ‘wire’, are part of the Scottish Gaelic language today, however one spells them. Any reader of Paris Match will be well aware that Scottish Gaelic is not the only language that borrows English terms in this manner.

The English element in Scottish Gaelic has not yet received any systematic study comparable to that of on the English element in Welsh, and it is often extremely difficult for a student of Gaelic to know how old a loanword is, (2) or whether, in certain cases, it is in general use or is simply an idiosyncracy of a particular speaker. It is to be hoped that this text will provide material for the study of such loanwords. In editing it, I


(1) Stories from South Uist were translated direct from the recordings, Gaelic words and phrases of interest being noted.
(2) The discovery of Edward Lhuyd’s translation of Ray’s Dictionariolum Trilingue into Scottish Gaelic, made in 1700, has proved that many loanwords have deeper roots in the language than some purists like to admit. See J. L. Campbell and D. Thomson, Edward Lhuyd in the Scottish Highlands (Oxford, 1963).

[TD 3]

have only italicized loanwords when they have not been assimilated into the phonetic structure of Gaelic; but often it is very difficult to know where to draw the line.

The language used to Angus MacLellan in telling traditional Gaelic folktales or ballads differed considerably from the colloquial Gaelic of his reminiscences; examples of this semi-literary Gaelic of the oral tradition can be seen in his version of the Táin Bó Cúailnge, published by the late Dr Calum MacLean in Arv (Vol. XX pp. 160–180, 1959) or in Angus MacLellan’s version of the story of Conall Gulbann recorded and transcribed by myself and printed in the Transactions of the Gaelic Society of Inverness, Vol. XLIV pp. 163–176, (1) 1967.

The great contribution Angus MacLellan had made to the preservation of the Gaelic oral tradition was recognized officially by the award of the honour of the M.B.E. in the 1965 New Year’s Honours list, and this was celebrated on May 13th of that year by a special céilidh held in Bornish parish hall, at which not a word of English was spoken. Calling subsequently on Angus, the writer made what were to be his last tape recordings of him On August 4th, 1967, Angus MacLellan’s sister Mrs Campbell (“Mór Bean Nìll”) celebrated her hundredth birthday in the same house, mass being said before supper, which was followed by another céilidh. She too has made a great contribution to the preservation of this tradition, particularly in the case of old waulking songs. (2)

My thanks are due to Angus and Bean Nìll themselves, and to Angus MacLellan’s niece Mrs Patrick MacPhee and her husband for much kindness and hospitality, and to the Rev John MacLean and the Rev Donald MacDougall, parish priests of Bornish, and the late Miss Annie Johnston, of the Isle of Barra, Professor Derick Thomson, and Mr Gordon MacLennan, for encouragement and help, particularly in elucidating difficulties in transcription from the tape. The opportunity to publish the original Gaelic of The Furrow Behind Me in Lochlann is also much appreciated.

J. L.Campbell

Isle of Canna
10/11/67


(1) Offprints, which include another version of the story and from Barra and English precis, are obtainable from J. L. Campbell, Isle of Canna, Scotland, for 3/- including postage.

(2) Transcriptions of some airs recorded from Mrs Neil Campbell will be found in Hebridean Folksongs by J. L. Campbell and Francis Collinson (Oxford, 1968).

[TD 4]

SIGNS USED

* stands for sic. Words reproduced as pronounced on the recording, which might otherwise be questioned.
… Dots stand for inaudible words.
† † Words or phrases standing between these marks are uncertain.
[ ] Words between square brackets do not occur on the tape, but have been added; usually they are remarks heard in the course of conversations.

Numbers in brackets following the titles of the anecdotes refer to the pagination of the translation in The Furrow Behind Me.<gai>

[TD 5]

I
UIBHIST A DEAS

1. LAITHEAN M’ÒIGE (1)

’S e mise Aonghus Beag, mac Aonghuis, ’ic Eachainn, ’ic Dhòmhnail, ’ic Caluim, ’ic Dhòmhnaill; agus bha iad riamh ann an Loch Aoineort agus as a’ Bheinn Mhóir, [ann an Uibhist a Deas,] na MacLellans uile gu léir; agus chaidh feadhainn dhiu gu ruig’ Ameriga, agus tha mi faighinn fios bhuatha sin o chionn dhà no trì bliadhnaichean a seo. Ach tha iad fada, fada, bhuainn, ’s tha còrr is dà chiad bhliadhna o’n a dh’fhalbh iad sin.

[Rugadh mi ’sa bhliadhna 1869.] Cha robh cruit aig m’athair, no fearann, cha robh e ach a’ fuireach air fearann tuathanaich a bha ann am Bòirnis, Iain Fearghastan. Agus cha robh e ach a’ pàigheadh air son a h-uile mart a chumadh e, ach gu robh e faighinn cead àitich na b’urrainn dha dhianamh le spaididh, agus cha bhiodh sin mór. Cha n-fhaigheadh e cead each a chumail na bu mhutha. Agus bha e pàigheadh dà not air son a h-uile mart a chumadh e, agus nam biodh gamhain aige, dh’fheumadh e not a phàigheadh an déidh na féilleadh air a shon. Cha robh e ach a’ cumail crìcheadh, a’ gléidheadh crìcheadh eadar e fhéin agus an tuathanach a bh’ann an Gearrabhailteas.

’S e glé bheag do sgoil a fhuair mise. Bha an sgoil ann an Togh Mór. ’S ann a bha bràthair mo mhàthar ann an Togh. Bha mi aon dà bhliadhna ann, bha, is còrr. ’S e fear JacLean a bha ’na mhaighstir sgoil ann. ’S e ‘Pockety’ a chanadh iad ris, ’s e am far-ainm a bhiodh ac’ air, mar a bhiodh e ag radha <eng>“Keep your hands out of the pockets”.<gai> Cha chanadh iad guth ris fhéin ach ‘Pockety’. ’S e duine fuathasach crosda a bh’ann, ach ’s e deagh-mhaighstir-sgoil a bh’ann, bha e glé mhath air son ionnsachadh. [Dh’fhaodamaid Ghàighlig a bhruidhinn as a’ sgoil.]

Dh’fhàs mi bochd as an amm, agus an uair sin thugadh dhachaigh mi; cha d’fhuair mi teans tuilleadh. Cha bhithinn [an uair sin] ach mu sheachd bliadhna.

Cha robh móran Biurla* (1) agam nuair a chaidh mi dha’n Mhilisi, ach thuiginn barrachd agus a bhruidhneadh. Bha e doirbh an toiseach. Ach rinn e feum mór dhomh an ùine a bha mi ann an Rowardennan a’ sin;

[TD 6]

cha n-eil dùil a’m gun do bhruidhinn mi trì facail Ghàidhlig fhad ’s a bha mi ann, cha robh duin’ ann ris am bruidhninn i.

Tha cuimhn’ a’m, nuair a bha mi sia no seachd a bhliadhnaichean, air an rud a bh’ann an uair sin cus na’s fheàrr na air an rud a bh’ann an dé. Agus bha an teaghlach a staigh air fad an uair sin, ’s mi fhìn a b’òige dha na gillean. Bha triùir ghillean ann, Dòmhnall Iain is Eachann is Iain, agus cha mhór nach robh iad as an aon mhìodachd, an triùir aca.

Bha bàtaichean an uair sin a’ tighinn a Éirinn gu ruige Loch Aoineort a staigh a cheannach bhuntàta. Agus a’ bhliadhna bha an seo, thànaig bàta a Manainn, [smac, cha n-fhaca mise bàta urad rithe aig an amm;] agus dé bh’innte ach ruma ’ga reic°. Agus ’s e dà thasdan am botal a bha iad a’ cur air an ruma; cha robh dues air Manainn as an amm. Bha móran buntàta an uair sin ann an Loch Aoineort, tha mi creidsinn gu robh e aig aon duine ann barrachd ’s a th’ann air fad an diu. Bha iad a’ toir’ seachd tasdain am barailt’ air. Agus an tuathanach a bh’ann am Bòirnis, Iain Fearghastan a bh’ann, chuir esan gu leòr innte dha’n bhuntàta, agus thug e cóig galain aiste do ruma; agus thug m’athair galan aiste.

Ach an latha bh’ann a’ sheo, bha m’athair air falbh o’n taigh, agus cha n-fhaca na gillean sian na b’iomchaidh na gum faigheadh iad barailte buntàta a reic ris an fhear aig an robh am bàta, agus gu faigheadh iad ruma. Well, cha bhiodh fios aig duin’ air, co dhiù. Fhuair iad barailte buntàta chur air bòrd innte, ’s fhuair iad seachd tasdain air a shon, ’s thug iad dà bhotal rum’ aiste, agus fhuair iad tasdan am fear. Ach cha robh fios cà ’n cuirte ’n ruma mur faighte mach gu robh e aca; bha mhòine pìos mór air falbh o’n taigh, bha i aon cheithir chiad slat, shuas as a’ bheinn, agus bhiodh coimhearsp’ uabhasach ann an amm a dhol a dh’iarraidh na mònadh, am fear a rachadh dh’a h-iarraidh an diu, dh’fheumadh fear eile a dhol dh’a h-iarraidh am màireach.

Ach cha robh na b’fheàrr na ’n ruma chur am falach shuas far an robh a’ mhòine ’sa bheinn, agus nuair a rachadh iad a dh’iarraidh na mònadh, gun rachadh iad dha h-iarraidh ’nan triùir, agus cha robh math aoinfhear a ligeil air falbh, mun rachadh e ro-dhomhain ann! ’S ann mar seo a bha, … ach a h-uile turus a bhiodh an taigh air bheagan mhònadh, a dh’iarrte air fear dha na gillean falbh a dh’iarraidh mònadh, o, dh’éireadh an triùir, ’s dh’fhalbhadh an triùir aca. Bha e cur iaonadh mór air m’athair cho iasgaidh ’s a bha na gillean air fàs gus a dhol a dh’iarraidh na


° Bha Gàidlig aig feadhainn dhiu, arsa Aonghus, ach cha n-eil fhios agam có thuigeadh i!

[TD 7]

mònadh, agus cho leasg ’s a b’àbhaist dhaibh a bhith. Neo’r thaing nach robh iad iasgaidh gus do theirig an ruma, ach nuair a theirig an ruma, thòisich a’ choimhearspa (2) mar a bha i reimhe. Agus an ceann bliadhna, fhuaradh a mach cho iasgaidh ’s a bha na gillean; dh’inns iad fhéin mar a thug iad an ruma as a’ bhàta, agus gu robh e am falach aca shuas far an robh a’ mhòine! Agus sin agaibh mar a bha e dol dha na gillean agus dha’n ruma. Cha duirt m’athair guth riutha, cha robh e ach a’ deanamh fun orra nuair a chuala e mar a rinn iad!


2. AM BÀTA THÀNAIG A ÉIRINN (3)

Bàta thànaig a nall a Éirinn a cheannach buntàta. Thànaig i gu ruige Loch Baghasdail. ’S Éireannach, ’s e bha ceannach a’ bhuntàta. Bha e toir’ (1) seachd tasdain am barailt’ air. Thànaig e a nuas gu ruige Loch Aoineort le sgothaidh, fear ris an canadh iad Aonghus mac Sheumais Mhóir, ’s ann aige bha ’n sgoth. Thànaig e a nuas leis an Éireannach gu ruige Loch Aoineort, fiach am faigheadh e buntàta, ann a’s t-earrach a bh’ann.

Bha muinntìr Loch Aoineort an uair sin, bha iad ag obair air gearradh thodhair air son buntàta. Bha fear Mac Asgaill, bha e dol a mach leis a’ sgothaidh a gherradh todhair, agus bha Aonghus mac Sheumais agus an t-Éireannach a’ tighinn a staigh, agus bha an latha car gaothmhor le frasan. Thànaig oiteag o’n bheinn agus cha robh móran ballaiste aig Aonghus mac Sheumais as a’ sgothaidh, agus dé an truaighe a rinn e ach a lìonadh dìreach a staigh a dh’ionnsaigh an taigh againn. Agus bha Mac Asgaill gu lucky a mach direach dha ionnsaigh, agus thug Mac Asgaill aist’ iad, as a’ sgothaidh, agus shàbhail e àsan, agus shàbhail e ’n sgoth, ’s thugadh a nall gu tìr iad.

Well, fhuair e ’n sin, an t-Éireannach, nuair a fhuair e air dòigh, chaidh iad chon a’ bhaile fiach am faigheadh e buntàta. An reiceadh iad sian dha’n bhuntàta? O, reiceadh, ’s e àsan, (2) a Dhia, a dhianadh sin. Thug e suas am bàta an uair sin gu ruige Loch Aoineort. Ach bha e toilichte gu leòr bho’n a shàbhail e an t-airgead, bha an t-airgead aige ann am pòca na seacaid ’s bha an t-seacaid as a’ sgothaidh, cha robh i fliuch idir. Bha i as an toiseach. Nuair a bha iad a’ draghadh na sgothadh a staigh, dh’iarr e orra sealltainn an robh an t-seacaid innte. Thuirt iad gu robh. Fhuair iad greim air an t-seacaid.

“O, well” ars esan “tha an rud ceart gu leòr.”

[TD 8]

[Tha cuimhn’ agam gasda nuair a bha iad a’ tiormachadh an cuid aodaich, bha àsan a staigh againn, agus a’ tiormachadh nan stocainnean. Agus chunna mi iad a’ deanamh—tha fhios agaibh, ’s e teine miadhain an ùrlair a bh’ann an uair sin, miadhain an taighe. Bha iad a’ lìonadh nan stocainnean le fiar, ’s ’gan cur ris an teine mar sin, ’s cha robh iad mionaid (3) a’ tiormachadh. Tha cuimhn’ agam fhathast air bhith ’gam faicinn. Bha mi aon naoi no deich co dhiù, bha mi ’nam chnapach mar sin.

Bha gu leòr do bhuntàta an uair ud ann. Bha buntàta gu leòr daonnan againn. Bha Kerr’s Pink ann, agus Champion ann, ’s am Prince, ge bè ’n seòrsa bha ’n sin. Bhiodh daoine an uair ud as a’ bheinn a’ dianamh a leithid a bhuntàta, a toir’ a staigh an talmhana; bha buntàta gu leòr aca, ach cha deanadh iad an t-arbhar ann mura doireadh iad a staigh e leis a’ bhuntàta an toiseach, mura deanadh iad lag an talamh. Bhiodh iad a’ toirt suas an todhair air am muin, leis a’ chliabh, ’s iomadh treis a thug mi fhìn air. ’S e obair a bh’ann. Tha e neònach gu robh na daoine cho toilichte ag obair.] (4)


3. CALBHAIDH (4)

Well, cho fad’ ’s as cuimhneach leamsa, bha mi an aois ochd bliadhna as an amm, agus bha bràthair dhomh ann am Bòrnais ’na bhuachaille ris a’ chrodh sheasg. ’S ann air fearann Bhòrnais a bha m’athair a’ fuireach, agus bha pìos air a chur a mach ann a’ shin dha air son buntàta a dhianamh, is arbhar, agus bha cóig notaichean aige ri phàigheadh do rent air a shon. Ach nuair a chuireadh Iain Fearghustan a mach na beothaichean dha’n mhonadh, cha robh chridhe againn an tilleadh dheth, ach “seas aig a’ bhuntàta agus gléidh e”; agus bha e ’g ich’ an fheòir ged a dh’fheumadh m’athair a phàigheadh.

Bha an gnothach a’ dol air aghaidh mar sin, ach dh’fhalbh e an trip a bha ’n seo as an dùthaich, Iain Fearghustan fhéin, agus ’s e piuthar dha a bha gabhail roimhe (1) ann am Bòrnais, té air an robh Peigi; bha i ’na banntraich. Cha robh ise math dha na seirbhisich, ach an trip a bha ’n seo, ’s e lit’ Innseineach a bha na gillean a’ faighinn, agus ciad-bhainne (2) leatha, agus chuir iad ’na aghaidh. Cha n-fhaigheadh iad an còrr! Well, bha Iain mo bhràthair, cha ghabhadh e idir e, e fhéin no am buachaill’ eile a bha còmhla ris; agus mar nach fhaigheadh iad an còrr, dh’fhalbh iad ’s dh’fhàg iad a’ siod e. Agus thànaig iad a mach le chéile dha’n taigh againn, agus bha m’athair ag iarraidh orra fuireach gus an digeadh Iain Fearghustan fhéin, agus cha n-fhanadh; dh’fhalbh iad le chéile agus liost

[TD 9]

iad as a’ Mhilisi; agus ’s e dà thurus a thànaig e riamh a dh’Uibhist ’na dheoghaidh sin. Bha e fada ’ga chosnadh a mach air Eilear Nis, sìos àite ris an can iad Strath Éirinn; agus có’ no sia bhliadhnaichean a’ sin, dh’fhalbh e as a’ sin ’s chaidh e gu ruige Astràilia, gu ruige Queensland, agus fhuair e air aghaidh glé mhath a’ sin; tha an gille aige ’n sin fhathast.

Bha an gnothach a’ dol air aghaidh mar sin. Cha robh chridhe againn an uair sin—thionndaidh Iain Fearghustan cho fada an aghaidh m’athar ’s cha n-fhaigheadh e an uair sin beothach idir a chumail, ach clìoradh air falbh as an àite air fad. Chlìoradh an uair sin na beothaichean dheth.

Well, bha Teàrlach [Mac ’Ille Sheathain] an uair sin a’ toir’ dhuinn fiar mairt, agus bhiodh e toir’ dhuinn talamh bhuntàta; agus ’s e naoinear thaighean a bha ann an Loch Aoineort air fad; bha sinn agus dithist eile air an fhearann aig Iain Fearghustan, agus bha sianar air an fhearann aig Ormaclait, aig Raghnall Dòmhnallach, ’s ann aige bha Ormaclait an uair sin.

*Bha an t-àite fàs gann orra ’n sin iad fhéin air son àitich;* agus bha eilein mu choinneamh an taigh againn, àite dha’n can iad Calbhaidh, (3) tha suas mu thrì fichead acair’ ann. ’S ann a chaidh iad dha’n eilein sin a a dheanamh bhuntàta. Bha ’n Land Lìog ag obair as an amm, agus cha ghabhadh iad tilleadh, ’s cha ghabhadh iad comhairle; cha robh fhios gu dé an call a bha iad a’ deanamh air an tuathanach, agus gur h-ann a bha iad a’ deanamh feum dha! Bha pìosan dha’n eilein as an robh aon deich traigh air fhichead a dhoimhneachd, cha robh sian ach rud a bh’air uachdar uisge; agus bha àsan ’ga thiormachadh agus ’ga thoir’ a staigh. Bhiodh còrr is trì fichead bliadhna nach robh àiteach ann roimhe sin.

Well, fhuair iad as a’ chiad bhliadhna mun d’fhàs i ceart gu leòr, agus an aith-bhliadhna (4) chaidh iad ann a rithist, agus chaidh m’athair còmhla riu a’ bhliadhna sin ann; cha robh an còrr àit’ aige. Chaidh an sin an sumanadh gu ruige Dun Éideann, an fheadhainn a bh’ann a’ bhliadhna roimhe sin, agus chaidh dà fhichead latha prìosain orra, ann an Dun Éideann; agus nuair a fhuair iad a’ sin a mach, thànaig iad dhachaigh; cha robh chridhe aig duin’ aca seasamh ann an Calbhaidh no fhasgadh a ghabhail, ’s cha n-fhaigheadh iad am bàrr a thogail, ach gu faodadh iad luchd tuarasdail a chur dh’a thogail. Agus ’s ann mar seo a bha, fhuair iad as am bàrr, agus thug sinn a’ bhliadhna sin buntàta gu leòr as, còrr is dusan tunna do bhuntàta as.

Nuair a dh’fhalbh a sin Raghnall Dòmhnallach, nuair a chuir e bhuaidhe Ormaclait, ghabh an uair sin fear a mhuinntir Mhuil’ e, fear

[TD 10]

Mac Niomhain. Chuir muinntir Loch Aoineort an uair sin petìsion a staigh gu Lady Cathcart, fiach am faigheadh iad pìos ri ghearradh dhaibh péin, ’na chruitean. Well, fhuair iad sin. Gheàrr am Bòrd dhaibh an uair sin bìdeagan ’na chruitean ann an Loch Aoineort, agus bha iad gu math na b’fheàrr an uair sin na bha iad an toiseach.


4. AN CAITHEAMH-BEATHA A BH’AGAINNE (6)

Agus ’s e sin beatha bu mhutha a bh’aca as an amm, buntàta ’s iasg. Bhiodh tì ’sa mhadainn ann, aran is tì, buntàta is iasg air an dìnneir, brochan is bainne air an suipeir. Cha robh móran mineadh a’ tighinn dha’n dùthaich as an amm, leithid ’s a tha tighinn ann an diu; agus ’s ainneamh taigh nach robh brà ann; agus nuair a bhiodh a’ mhin a’ fàs gann oirnn, bhiodh iad fhéin a’ cruadhachadh roinn dha’n t-sìol a bh’aca, agus ’ga bhleith air a’ bhrathainn. Bha iad a’ faighinn air aghaidh mar sin.

Cha robh sinn ach suas air a’ mhuir, agus cha robh obair ann, agus cha robh rathad agad air faighinn air aghaidh mura faigheadh tu dìreach air a’ mhuir fhéin e. Bha mis’ air falbh, ’s bha a h-uile duine dha’n teaghlach air falbh; cha robh aig m’athair an uair sin ach e fhéin, ’s mo mhàthair; ’s nuair a dh’fhàs iad lapach, sin nuair a thànaig ormsa tighinn dachaigh còmhla riu. Fhuair mise air aghaidh math gu leòr, an déidh tighinn dachaigh, cha robh gnothaichean cho cruaidh agus a bha iad an toiseach; bha iad a’ faighinn min gu leòr an uair sin, bha bàtaichean gu leòr a’ tighinn a Loch Baghasdail an uair sin; ach ri m’ chiad chuimhne cha robh tighinn ann ach bàt’ uair ’san t-seachdain.

’S e ’n solas a bh’aca, grùthan éisg ’ga leoghadh, (1) agus ’ga losgadh ann an lampaichean ri’n can iad an crùisgein. Cha robh parafain a’ tighinn a dh’Uibhist idir, no guth air. Agus a’ chiad lampa parafain a tha beachd agamsa tighinn ann, cha mhór gu fuiligte am fàileadh aig’ idir, leis cho fiadhaich ’s a bha e. Agus cha robh fhios cho math ’s a bha solas a bh’innte sin; agus sin agad nuair a stad obair a’ chrùisgein. An seòrsa parafain a bh’ann, tha mi smaointinn gu robh e gu math na bu treasa na ’m fear a th’ann an diu. Bha fear ann am Peighinn na h-Aoirinn, Ruairi mac Dhòmhnaill Òig, agus bha pige làn parafain aige, agus bha e an oidhche a bha ’n seo a’ cur ola ann an té dha na lampachan, agus cha robh iad fuathasach eòlach air; ge brì gu dé mar a fhuair e gabhail greim air a’ phige, chaidh am pige ’na theine, agus thòisich esan

[TD 11]

air éibheach “A Dhia m’anam, parafain oil, a mach an ola mhór (2) as an taigh!” Theab nach fhaigheadh e mach am pige as an taigh, theab e an taigh a chur ’na theine mun d’fhuair e mach e! Bha e an uair sin fada nach fhuiligeadh e parafain idir, idir ann, ach an crùisgein faighinn air ais, gus na dh’fhàs an teaghlach suas, na gillean, sin nuair a thug iad air sgur dheth. Agus sin an seòrsa solais tha cuimhne agamsa air fhaicinn an toiseach; cha robh guth air elegtrig no air tillies as an amm!

Bha muileann ann an Gearrabhailteas, agus bha fear eile ann an Tógh Beag, bha a dhà ann shìos. Cha robh sinn cur sian dha’n mhuileann a bha ’n sin. Bha a’ bhrà againn fhìn, bha sinn fhìn a’ deanamh a’ ghnothaich leis na bhiodh againn fhìn, na b’urrainn duinne spèaradh. Ach bhiodh an fheadhainn bhiodh air an taobh an iar a’ seo, bhiodh iad sin a’ cur gràin gu leòr ann, eòrna; cha bhiodh eòrna fàs againn idir, cha n-fhàsadh againn ach corca.

’S e ’n seachdamh peice diag a bha am muilleir a’ cumail, air son a bleith; nam biodh seachd peiceannan diag aige, gheobhadh tu sia diag a bhleith, ’s bha e cumail an t-seachdamh fear diag aige; sin mar a bha am muilleir ag obair aca. Nuair a thòisich na muinnlean an seo an toiseach, nuair a chur an t-uachdaran ann e, a’ chiad mhuileann, shìos ann an Tógh Mór ann a’ shin, ’s ann a bha e, a’ chiadfhear, agus bha fear eile shìos ann an Gearra-bhailteas a’ seo, cha robh na muilleirean an uair sin a’ faighinn móran gràin ann, ’s cha b’urrainn daibh na muinnlean a chumail; thànaig an t-achd an uair sin a mach a h-uile fear aig an robh brà, gum bristeadh i, o’n uachdaran. Sin nuair a thòisich na maoir air falbh air feadh nan taighean agus a’ bristeadh nam bràithntean; agus bha iad ’gan cur a mach a locha ann an Ormaclait shìos a’ sin aig taobh an rathaid mhóir, ’s cha duirteadh riamh ris a’ locha sin chon an latha an diu ach ‘Loch nam Bràithntean’; tha gu leòr a’ sin fhathast dhiu, as a’ locha. Sin nuair a stad iad. Ach air son an fheadhainn a bh’air an taobh an ear, cha robh iad sin a’ deanamh móran bàrr ann, cha b’urrainn daibh a dheanamh; cha robh iad a’ cur eòrna ann, cha n-fhàsadh e dhaibh.


5. AM FIABHRAS MÓR (7)

Bha mise nuair a bha mi òg, bha mi mu thrì bliadhn’ diag as an amm, agus bha bràthair dhomh ’na ghriasaiche agus bha e as an Eilein Sgiathanach ri griasachd. Agus gu dé ghabh e ach fiabhras as an Eilein Sgitheanach. Cha do rinn e mach gu dé bh’air, co dhiù, as an amm, ach thànaig e

[TD 12]

dhachaigh agus, nuair a fhuair e gu math, an déidh tighinn dachaigh,—tha mi tuigsinn gu robh e an déidh a’ chuid bu mhiosa dha’n fhiabhras fhaighinn seachad mun dànaig e—thill e air ais dha’n Eilein Sgiathanach, agus an déidh dha tilleadh air ais, cha robh e fad air falbh, ach mu sheachdain, nuair a laigh bràthair dhomh a staigh, fear air an robh Eachann, agus ’s e Dòmhnall Iain bh’air an fhear a bha ’na ghriasaiche.

Bha dotair againne, fear Dòmhnallach a bh’ann, ’s ann an Dréamasdal a bha e fuireach; agus chuireadh fios air an dotair, thànaig an dotair dh’inns e gur h-e ’m fiabhras a bh’air a’ ghille, air Eachann. Dh’fhalbh an dotair, ’s cha robh an dotair fad’ air falbh, ach beagan lathaichean, nuair a laigh dithis pheathraichean dhomh, Mór agus Peigi, laigh àsan iad fhéin as an fhiabhras. Bha an triùir aca ’nan laighe an uair sin; well, bha m’athair ’s mo mhàthair, bha iad air an cois. Laigh a’ sin m’athair ann, agus bha mi toilichte gu leòr fhad ’s a bha mo mhàthair air a cois, ach gu mi-fhortanach laigh i fhéin, agus bha an cóigear aca ’nan laighe còmhladh, agus cha robh duine air son attendadh dhaibh ach mise. Cha robh duine tighinn ’nan còir idir, no tighinn am faisg an taighe. Bha mhòin’ agam ri tarraing air pìos math astair, agus bha beothaichean agam ri attendadh dhaibh, agus cha robh duin’ agam ach mi fhìn.

Well, bha an dotair a’ tighinn gu math tric, agus chanadh e rium a h-uile latha thigeadh e:

“O, na biodh sian a dh’eagal ort” ars esan, “cha chreid mi gun gabh thu idir e. Ach cuir a mach a h-uile diar uisg’ a bhios agad a staigh an oidhche, agus bheir thu dhachaigh uisge fresh.”

Well, bha mise math gu leòr fhad ’s a bha mo mhàthair air a cois, ach nuair a laigh i sin, bhrist mo chridhe, agus tha mi cinnteach gun do chaoin mi na nigheadh m’aodach leis a’ mhulad nuair nach robh agam ach mi fhìn. Ach co dhiù, bha an gnothach a’ dol air aghaidh mar sin, agus cha robh sian ri lùthaigeachdainn dhaibh ach rais agus bainne. Well, cha robh bainn’ againn, ach aona mhart aig an robh bainne, agus tha mi cinnteach gum bithinn a’ dol uice gu math tric; ach a h-uile turus a rachainn uice, gheobhainn làn siuga do bhainne aice; agus bhithinn dol a h-uile latha a null gu ceann an locha a dh’iarraidh bainne, do thaigh Chloinn ’ic Rath; agus bha iad sin gu math coibhneil rium, cha robh chridhe aig am màthair diar bainne chur as an tì dhaibh, ach a ghléidheadh dhomhsa gus a ruiginn ’ga iarraidh. Bha an gnothach gu math trom orm, agus cha robh mise ach—nuair a rachadh mo fhliuchadh leis an uisge, cha robh ach an t-aodach sin umam gus an tiormaicheadh e umam; agus bhrist mo chraiceann a mach mu dheireadh ’na bhroth.

[TD 13]

Ach co dhiù, ’s e chiad duine fhuair air a chois aca, ’s e chiadfhear a laigh, Eachann, fhuair esan air chois, thigeadh e chon an teine, ’s cha robh an còrr ann. Agus fhuair i ’n sin, fhuair mo phiuthar air a cois; agus bha mi beagan na b’fheàrr an uair sin, ach cha b’urrainn daibh sian a dhianamh. ’S e mo mhàthair is m’athair an dithis mu dheireadh a fhuair air an cois, ach bha mo mhàthair, bha i fada fada mun d’fhuair i air a cois. Agus bha mise as an aodach sin, tha mi cinnteach gu robh e aon sia seachdainean, gun sioftadh gun sian ach dìreach mar a dh’fhàgadh an t-uisge mi agus a thiormaichinn ris an teine.

Agus nuair a fhuair mo mhàthair air a cois, bha mise cho toilichte agus a bha mi mionaid riamh ’nam bheatha. Cha do dh’éirich sian ceàrr dha h-aon aca. Fhuair mi seachad e. Ach an ceann beagan bhliadhnachan air a dheoghaidh sin, an ceann dà bhliadhna an deoghaidh sin, bha Clann Mac Rath a bha ’n seo, bha iad air falbh gu ruige Beinne bhFadhla, fhuair iad àite ann am Beinne bhFadhla, àite ’n can iad Creagasdan, agus tha chlann aca ann a’ shin chon an latha an diu. Nuair a chaidh iad a null, bha searbhana aca, nighean bràthar athar dhaibh, té ris an canadh iad Màiri nic Rath; agus nuair a bha iad a’ deanamh na h-imprig a’ dol a null a Bheinne bhFadhla, chaidh i latha bh’ ann a’ sheo gu ruige taigh Dhòmhnaill Fhearghustain ri taobh a deas Loch Baghasdal, agus nuair a thànaig i as a sin, air feadh na h-oidhcheadh, ’s ann a dh’fheumadh iad falbh leis na beothaichean gu ruige Beinne bhFadhla; agus gu mi-fhortanach dé rinn an nighean bhochd ach fàs bochd ann am Beinne bhFadhla, agus ghabh i ’m fiabhras *as a sheòl fhéin,* agus bhàsaich i ann am Beinne bhFadhla.

Agus an déidh a bàis, nuair a chaidh a tìolaigeadh, thànaig Seumas Mac Rath agus a bhràthair a nall, Dòmhnall Bàn, gu ruige Loch Aoineort, a thoir’ a chinn far an taighe, agus gun doireadh iad a null am fiodh gu ruige Beinne bhFadhla. Agus gu dé rinn Seumas ach fàs bochd ann an Loch Aoineort agus laigh e fhéin, agus cha robh leaba no sian as an taigh, bha iad air na leapannan a thoir’ air falbh, agus cha robh ach leab’ aige air an ùrlar. Agus bha a bhràthair, ’s e bha toir’ an aire dha. Agus an latha bha ann a’ seo, bha mo mhàthair ag obair air fuine, agus rinn i maistreadh, agus thuirt i rium, gu feumainn a dhol a null do thaigh Chloinn ’ic Rath le bainne agus le aran agus le ìm, an déidh cho math ’s a bha iad fhéin dhomhsa.

“Théid thu null” ars ise “far a bheil Seumas; ach bheir thu do cheart-aire nach déid thu a staigh; ged a shàbhail Dia reimhe thu, bheir thu an aire nach déid thu a staigh tuilleadh.”

[TD 14]

“O, cha déid” arsa mise.

Chuir i ann am basgaid dhomhsa—lìon i le aran i, agus thug i dhomh peula bainne, agus chuir i h-uile sian a bha a staigh as a’ bhasgaid. Dh’fhalbh mise, agus nuair a ràna mi taigh Chloinn ’ic Rath, chaidh mi dha’n iothlainn agus gheàrr mi fead. Cha dànaig duine a mach. Gheàrr mi ’n sin fead eile gu math cruaidh, agus cha n-fhaca mi duine a’ nochdadh. Dé, thuirt mi rium fhìn “car son tha mise fuireach an seo? Cha n-eil reusan ’sa bith dhomhsa fuireach ann. Cha ghabh mise rud ’sa bith.” Dh’fhalbh mi ’s ghabh mi staigh, agus nuair a chaidh mi a staigh, cha robh a staigh ach Seumas, agus bha e as a’ leabaidh as a’ chitsinn an taobh shuas dha’n teine, agus leab’ aige air a’ làr. Agus nuair a nochd mi a staigh, thuirt e:

“O, taing dhu’sa Dhia g’eil cuideigin ann a thig a staigh ged a bhithinn-sa marbh.”

“Mhuire, tha” arsa mise. “Cà’il Dòmhnall Bàn?”

“O, dh’fhalbh e” ars esan “fiach am faigheadh e bainne.”

“Bheil am pathadh ort?” arsa mise.

“A Dhia” ars esan “’s ann ormsa a tha sin.”

“O, ma tha” arsa mise “tha bainne gu leòr agam.”

Dh’fhalbh mi agus chuir mi bainne ann an saitheach dha agus chuir mi uisge ’na cheann, agus thug mi dha e. Nuair a dh’òl e ’n deoch, thuirt e:

“O, gum b’ann ann an rìoghachd Flathanais a gheobh t’anam-sa siod agus anam do chuideachd; ach tha mise an dòchas ann an Dia, aon sian dha na bheil ormsa nach doir thusa leat e.”

“Cha doir” arsa mise. “Nan doirinn-sa, ’s fhad’ o bheirinn leam e.”

Dh’fhalbh mi agus shuidh mi ri taobh Sheumais, agus bha mi ann a’shin gus an dànaig Dòmhnall Bàn, agus ’s e chuir a mach as an taigh mi.

“O, hala, hala” ars esan “air son Nì Math riut, hala mach a seo. Car son a thàna tu staigh?”

“Hod” arsa mise “cha ghabh mis’ e co dhiù! Nan gabhainn, ’s fhad o ghabhainn e.”

’S e Dòmhnall Bàn a chuir a mach mi, agus bha Seumas ag radha nach deach e riamh na bu mhiosa na sin, an toileachadh a rinn e rium nuair a chaidh mi a staigh; agus fhuair Seumas, fhuair e fhéin gu math seachad air, agus sin mar a fhuair mise seachad am fiabhras, agus bha mi deireannach gu leòr mun do dh’éirich an duine mu dheireadh dhiu!

[TD 15]

6. MAR A FHUAIR MI MO SHEACHD OTHAISGEAN (10)

Bha an trip a bha ’n seo bha m’athair agus Mac Asgaill cur air falbh chaorach gu ruige Glaschu. Cha robh mise ach òg as an amm, agus chuireadh air falbh mi còmhla ri Seonaidh Mac Asgaill, ’s e bu shine gu math na mise, leis na caoirich gu ruige Loch Baghasdail. Cha robh móran chaorach againn an uair sin; ’s e seachd othaisgean a bh’againn, agus bhithte ’gan rùsgadh aig an tearbadh (1) le goinne na clòmhadh, agus bhithte ’gan cròdhadh ’sa gheamhradh, ’gan cumail a staigh fad na h-oidhche, ’s ’gan ligeil a mach air an latha. Agus ’s e smiaradh a bha dol an uair sin, cha robh guth air dipeadh idir.

Nuair a bha sinn air falbh leis na caoirich, dh’fhairich sinn an cìobair thall an taobh thall dha’n taigh a’ cruinneachadh chaorach a bha e toir’ a staigh gus an smiaradh; agus gu dé an truaighe a thug e leis ach na h-othaisgean againne còmhla ris na caoirich aca fhéin! Well, cha robh mise is Seonaidh—chum sinn air aghaidh gu ruige Loch Baghasdail, agus nuair a ràna sinn Loch Baghasdail, bha sinn a’ feitheamh ann a’ shin gun digeadh stìomair, agus—fad an latha, agus bha e an déidh deich uairean mun dànaig an stìomair, a dh’oidhche. Well, chuir sinn na caoirich innte, ’s bha sinn a’ tighinn a staigh an ùtraid rathad Loch Baghasdail, ’s bha a h-uile duine ’na chadal, cha robh solas a taigh. Nuair a thànaig sinn a staigh còrr is mìle a staigh a Loch Baghasdail, thachair làir ruinn aig taobh an rathaid mhóir ag ionmhuilt, agus loth còmhla rithe, le cruiteir a bh’ann, Raghnall mac Iain ’ic Lachlainn, ’s e a chanadh iad ris. Cha robh sian na b’fheàrr na breith air an làiridh dhuibh agus bheireadh i pìos dha’n rathad sinn!

Rugadh oirre, agus bha a druim cho geur ri sàbh mór. Chaidh mise air a muin an toiseach, agus bha sinn a staigh an rathad; agus thog an seo an loth a ceann, agus rinn i sitir, agus fhreagair a màthair dhi, agus a staigh a bha ’n loth as deoghaidh a màthar, agus nuair a bha iad a’ dol seachad air Seonaidh, rug e oirre agus siod air a muin a bha e. Agus gheàrr an loth—bhrist i far an rathaid mhóir a null a deas, agus cha chluinninn ach plumb ann am poll mònadh agus snortadh. Bha mise staigh an rathad. Chaidh e staigh aon lethmhile mun d’fhuair e cur chon an rathaid mhóir, agus cha robh aige ach a’ gabhail dhi leis a’ cheap mu na sùilean; agus cha do chaill e riamh i. Chum sinn an uair sin a nuas, ’s bha iad a’ falbh mar gum biodh dà uan bhiodh ann an caiginn, gus an dànaig sinn a nuas seachad air taigh a’ gheamciobair (2) shuas ann a’ sheo.

[TD 16]

Bhrist sinn an uair sin far an rathaid mhóir fiach am faiceamaid glaic as am biodh deagh-fhiar. Dh’fhàgadh ann a’ shin iad. “Hala” arsa Seonaidh, “nuair a bhios iad buidheach, théid iad dhachaigh, ’s tha iad fada na’s fheàrr na bhith aig taobh an rathaid a’ siod.”

“Ah, well” arsa mise “tha teans gun dig ormsa tighinn a staigh a’ seo an diu fhathast a dh’iarraidh nan othaisgean gu ruige Gearrabhailteas.” Bha riùl aig Teàrlach air a chur a mach an uair sin, a h-uile caora fhuadain a thigeadh a staigh, bha i ri bhith air a cumail a staigh gus an digeadh iad dha’n iarraidh, agus an doireadh iad latha a’ togail bhuntàta ar, air son an fheòir. Agus seo an rud a bha cur eagal ormsa, gu rachadh mo chur a thogail a’ bhuntàta, agus an t-sìde cho fuar. Ach thionndaidh esan.

“Ah” ars esan “an fheadhainn a thrus àsan, an diu, ma thà, cha do smiar iad gin dhiu, cha bhi iad ach as na seadachan, agus théid sinn sìos agus gheobh sinn iad.”

“Cia mar a Dhia gheobhar iad” arsa mise “gun solus?”

“Gheibh, a laochain; tha maitseachan agamsa. Hugainn.”

Chumadh sios gu ruige Gearrabhailteas. Nuair a ràna sinn an clobhsa³ a nist, bha na smiaradairean a’ cadal ann an taigh, dìreach tha air aghaidh a’ chlobhsa, ’s e ’taigh Phàdraig’ a chanadh iad ris, far an robh manaidsear a bha ann an Gearrabhailteas uaireigin. Bha sinn a’ falbh cho socair ’s a b’urrainn duinn, mur fairgheadh cù no mur fairgheadh duine sinn, ’s gum beirt’ oirnn—[gun saoileadh cuideigin] gu robh sinn a’ goid nan caorach. Fhuair sinn a staigh dha’n t-sead mhór; bha sin làn chaorach, ’s bha seadaichean nan cairtean làn chaorach, ’s cliathan air a chur rompa. Thug esan a staigh an cù, agus dhùin e mach an dorus, agus thòisich e air lasadh maitseachan; agus ghabh mise ’nam sheasamh ann am miadhain nan caorach; agus lasadh esan maits, agus thogadh e a làmh. Bha àsan furasda a nist am faicinn, bha iad lom. Chunna mi té dhiu, ’s rinneadh dive oirre, ’s cha do rinn esan ach an dorus fhosgladh, ’s sheòladh a mach i, ’s “bheir an rathad a thogair (4) thu ort!”

Well, fhuair mi ceithir dhiu ann a’ shin; dh’fheumamaid a’ seo a dhol a staigh a sheadachan nan cairtean. Chaidh sinn a staigh a’ sin, ’s thug esan leis an cù, ’s sheas e air chul a’ phiolair. Well, fhuair mi na trì eile ann a’ shin, agus faodaidh tu bhith cinnteach gu robh treis eadar a’ chiad té ann agus mun d’fhuair mi an té mu dheireadh! le maitseachan. An té mu dheireadh a sheòladh a mach, nuair a dh’fhairich mi fuaim aice as a’ pholl a’ dol timcheall ceann an t-sobhail, [’s ann aig] Dia tha fios có rathad a ghabh i ’na h-aonachd.

[TD 17]

Chum sinn an uair sin, ghabh sinn a mach an rathad air ar socair, ’s bha sinn coma nuair a fhuair sinn a mach clìor is an clobhsa. Agus nuair a bha sinn a mach pìos a rathad, thionndaidh esan ris a’ chù. “Hala ’s faigh iad” ars esan. Thill an cù. “A Dhia” arsa mise “bheil thu smaointinn gu faigh e iad?”

“A leabhara, gheobh, ma tha iad air tìr an Uibhist!”

“Tha iad air tìr fhathast ann co dhiù” arsa mise.

“Ma thà, gheobh esan iad.”

Well, sheas sinn treis mhór ann a’ shin, ’s cha robh sinn a’ faireachdainn sian. Tharraing sinn bìdeag eile air aghaidh, ’s stad sinn. Chuala sinn a’ seo aona chomhairt aig’ a deas oirnn; agus bha dh’fhasan aigesan, cha deanadh e comhairt gus am biodh e toir’ an toiseach dhiu; dheanadh e aona chomhairt an uair sin, ’s cha robh dìog tuilleadh aige. Bha sinn treis mhór ’nar seasamh ann a’ sin, ’s cha d’fhairich sinn cù, ’s cha robh math dhuinn fead no éibh no guth mur fairgheadh—[mur biodh] duine air a chois a dh’fhairgheadh sinn. Chum sinn a’ sin a mach gun do ràna sinn an rathad mór a muigh dha’n drochaid. Sheas sinn air an drochaid ann a’ shin. Chuala sinn a’ seo comhairt aig an iar oirnn, mar gum biodh e shìos mu Àirigh Mhuilinn. “Hala” ars esan “tha e romhainn. Coisich!”

Chum sinn sìos a nuas an rathad, ’s ma thà, cha robh sinn a’ faicinn cù, no faireachdainn sian, no creutair.

“A Dhia” arsa mise “tha e air a’ mhachair’ an dràsda, cha n-eil othaisg air a’ mhachaire nach bi aige.”

“O, ’s beag mo chùram! Coisich! ’S docha* (5) gu bheil e ’gar faicinn ged nach eil sinne ’ga fhaicinn-sa. Thig e uaireigin!”

Chaidh sinne sìos an rathad mór, ’s cha robh duine—’s cha do thachair duine ruinn fad an t-siubhail. Nuair a bha sinn a’ cromadh sìos gu crois rathad Bhòrnais, ’s ann a’ shin bha cuarra (6) greabhail ann. Bha thusa, a choin bhric, ’na do shuidhe air taobh an rathaid mhóir, agus a seachd othaisgean aige a staigh as a’ chuarraidh agus iad mar gum biodh balg-séididh! am bial fosgailte. Dh’fhairlich air àit’ fhaighinn as an cumadh e iad, gus an d’fhuair e chuarra!

“Hao, tha thu ann, a laochain!” ars esan. Cha do rinn sinn ach gabhail seachad orra. Thionndaidh esan. “Bheir leat iad, a laochain!” ars esan. Ghabh e an uair sin a staigh ’s thug e leis a mach as ar deoghaidh iad gus a dh’fhàg e aig an taigh iad. Sin agad tùrn cho math agus a chunna mise cù a’ deanamh riamh!

2 – 704538 Lochlann. Bd 5

[TD 18]

7. CATRIANA CHALUIM CHÌOBAIR AGUS IAIN PEUTAN (13)

Bha cailleach ann, Catriana Chaluim Chìobair a chanadh iad rithe; chaidh i latha a mach dha’n taigh againn a dh’iarraidh éisg, agus fhuair i sin, poca do dh’iasg a bheireadh i leatha. Nuair a bha i tighinn a staigh o bheinn,* có thachair oirre ach an cìobair, fear a mhuinntir an Eilein Sgitheanaich, Iain Peutan a chanadh iad ris, do leath-amadan (1) mór. Dé shaoil leis an fhear sin ach gur h-e clòimh a bha i cruinneachadh air feadh na beinneadh a bh’aice. Bha e treis a’ bruidhinn ri Catriana, agus thionndaidh esan:

“Ah, ’s duilich leam gu bheil eagal agad romham” ars esan, ’s e tionndadh rithe.

Cha do smaointich ise sian an toiseach, ach stad i ’n seo thuirt i fhéin:

“Gu dé, a rasgail” ars ise “an t-eagal a bhiodh agamsa romhad? An ann a’ smaointinn a tha thu gur h-e cuid chàich a th’agam?”

Dh’fhalbh i agus thilg i am poca dhi. “Siod an rud a th’agamsa as a’ phoca” ars ise “iasg a fhuair mi o’n Chrìosdaidh eile ann an Loch Aoineort. Thus’ a mheàrlaich dhuibh!”

An sin thill Iain Peutan ’s thugadh dhà no trì shracan dha’n bhata dhi. Dh’fhalbh i ’n sin as a’ rànaich, ’s ghabh i far an robh Teàrlach Mac ’ill’ Sheathain, ’s e bh’ann an Gearrabhailteas an uair sin, Dh’inns i do Theàrlach, ’s e ’na Ghiustas of Peace, an dìol a rinn Iain Peutan oirre ’sa ghleann, a theab a marbhadh leis a’ bhata. Thugadh Iain Peutan gu cùirt. Bha collas air Teàrlach a bhith cho aotrom air Iain Peutan ’s a b’urrainn dha; bha Catriana ag innse an dìol a rinn e oirre, “paitseachan gorma fhathast” ars ise “ann am chraiceann far an robh e ’g obair orm leis a’ bhata.”

“O, well, gu dearbh, Chatriana” ars esan “nam biodh fianais agad air, liginn-sa fhaicinn do dh’Iain nach deanadh e leithid gu sìorraidh tuilleadh, gum biodh e gu math searbh dha dhol a bheantail dhu’sa, Chatriana; ach cha n-urra mise sian a dheanamh air o nach robh fianais agad air.”

“B’fheàrr dhomh” ars Iain “nam biodh fhios agam air a’ sin, bha mi air urad eile thoir’ dhi!”

“Cha robh agam” arsa Teàrlach “ach mo chùlaibh a thionndadh ris, cha dug an creutair eile fo’n ear gu dé rud a thuirt e; dhìt e e fhéin air mo bhialaibh, ge b’oil leam ’s mise fiachainn ri thoir’ a nuas!”

[TD 19]

8. MAR A CHUNNAIC MO BHRÀTHAIR AN TÒRRADH (14)

Bràthair dhomh, fear air an robh Eachann, bha e ann an Tógh Mór, an taigh bràthair mo mhàthar, agus bha fear air an robh Iain a bha uabhasach math gu céilidh. Chuireadh Eachann dh’a iarraidh an oidhche a bh’ann a’ sheo, bha na taighean cho tiugh air a chéil’ ann. Fhuair Eachann e an taigh a’ chlachair, agus thuirt e gu robh esan ’ga iarraidh gu tighinn dhachaigh gu a shuipeir.

“O, glé mhath, Eachainn a ghràidhein” ars esan, “ach b’fheàrr leam gu falbhadh tu a dh’atharrachadh nan each, (1) tha iad thall as a’ Ghearra-Chrot an taobh thall dha’n chladh.”

“Ah, nì mi sin” ars Eachann. Bha i soilleir le gealaich. Dh’fhalbh e dh’atharrachadh nan each, agus nuair a dh’atharraich e na h-eich, bha meall uisge dol a bhith ann; ’s ann a’s t-fhoghmhar a bh’ann, agus dh’fhalbh e gu toit; agus chuala e an aona mhonbur bruidhneadh a’ tighinn air a chùlaibh, agus sheall e, agus bha dùil aige nach robh duin’ air an t-saoghal nach robh nall dh’a ionnsaigh, a’ tighinn a tuath. Lig e dhruim ris an toit, agus sgaoil iad mu’n toit, (2) agus bha iad a’ tighinn gu chéile air a bhialaibh, agus bha e faicinn na h-aghachan aca geal agus ceanna nan làmh, (3) agus iad a’ sìor-bhruidhinn; agus dh’fhairlich air a thuigsinn aon fhacal mhàthar (4) dha na thuirt iad, agus iad a toir’ an aghaidh a nall chon a’ chlaidh. Cha do ghabh e sian a dh’eagal, ach gu robh e ’g innse, nuair a thànaig e dhachaigh, an ceann seachdain an déidh dha fhaicinn, ’s ann a dh’inns e. Agus feumaidh gu robh iad ann.


9. MAR A CHAIDH M’FHOINEADH AIR SON COINEINICH (14)

’S mi a b’òige dha’n teaghlach, dha na gillean, agus h-uile fear a bha faighinn air neo’r thaing, bha e falbh, ach thànaig ormsa gura mi a b’fheudar fuireach aig an taigh mu dheireadh. Cha robh mi ach glé òg an uair sin. Nuair a bha mi suas cóig bliadhna diag, bha bràthair dhomh, bha e seòladh, agus thànaig e dhachaigh, agus thug e ugamsa gunna, agus bha mise glé thoilichte, nuair a fhuair mi an gunna, bhithinn a’ falbh gu math tric leis. Cha robh an saoghal ach cruaidh ’san amm Bha mi latha a bh’ann a’ seo, chaidh mi dha’n bheinn, fiach am faighinn gin a choineinich, agus mharbh mi aona choineineach. Agus bha amadan do chìobair aig an tuathanach a bha ann an Gearrabhailteas, aig Mac ’ill’ Sheathain, ’s e an t-ainm a bh’air, Teàrlach Mac ’ill’ Sheathain, agus thug

[TD 20]

e suas dha’n gheam-cìobair mi, agus cha deanadh siod an gnothach leis, ach mo thoir’ suas dha’n bhàillidh a bharrachd air mo thoir’ suas dhan gheam-cìobair!

Chaidh mo thoirt gu ruige Loch nam Madadh agus chaidh m’ fhoineadh ann an dà not air son a’ choineinich. Bha ’n géidseir, bha e air a’ chùirt, agus dh’fhan e aig bonn na staighre gus a chrom mi nuas. Nuair a chrom mise nuas, thuirt e rium:

“Cha chreid mi nach robh an coineineach gu math daor dhut!”

“Da, ’s esan a bh’ann an sin” arsa mise “daor gu leòr dhomh.”

“Well, rinn iad uabhasach don’ ort” ars esan. “Dh’fhaodadh iad do ligeil dheth air deich tasdain; cha b’urra dhaibh a chur ort na b’àirde na siod air son a’ chiad uair. Ach ’s e rud as fheàrr dhut a dheanamh, bheir a mach licence agus bheir an dìol obrach dhaibh!”

“O, ma thà” arsa mise “hugainn agus bheiribh dhomh e.”

Dh’fhalbh an gèidseir còmhla rium, agus ràna sinn an oifis, agus thug e dhomhsa licence, agus nuair a thànaig an stìomair gu ruige Loch nam Madadh, ’s chaidh mi innte, có bh’innte ach mo bhràthair agus e tighinn dhachaigh agus gunn’ ùr aig’ ugam, gunna dà-bharailte. Agus mise rinn an toileachadh ris, agus chuireadh r’a chéil’ as a’ steerage e, agus nuair a thànaig e gu ruige Loch Baghasdail chàradh air mo ghualainn e, mach an gangway, agus ghabh mi suas an cidhe leis, am fear a thug iad air falbh gu ruige Loch nam Madadh, air tilleadh agus gunn’ ùr aige! Bha mi an uair sin, bhithinn coma có chitheadh mi, bhithinn a’ falbh ann am bàta, mach a locha, bhithinn marbhadh sguirbh gu leór, agus ged a chaidh m’fhoineadh ann an dà not, thug mi a staigh a phàigheadh mun dànaig ceann na bliadhna!

Cha robh obair ann, agus thòisich mi air giomaich, còmhla ri feadhainn eile, còmhla ri Ailein mac ’ille Mhaoil agus Dòmhnall mac ’Ill’ ’Ialain a Snaoiseabhal. Laithichean a dheanamaid miadhaineach math, agus laithichean eile bhiodh an call againn ann.

[TD 21]

II
AM MILISI

10. MAR A LIOST MI ’SA MHILISI (16)

Liost mi a’ sin as a’ Mhilisi. B’e sin a’ chiad oidhche dhomhsa bhith o’n taigh riamh, nuair a dh’fhalbh mi dha’n Mhilisi; ghabh sinn an stìomair gu ruige Loch nam Madadh, mi fhìn agus sianar eile. Nuair a ràna sinn Loch nam Madadh, cha robh an t-airgead ann ach glé bheag; chuir sinn cruinn air son tì fhaighinn, agus briosgaidean, ’s gu faigheamaid tì a dheanamh ann an taigh air choireigin. Chaidh sinn suas an cidh’, agus air chùl a’ phrìosain thall, bha taigh beag sgiobalt’ ann, agus bha an dorus aige fosgailte, agus chaidh sinn a null chon an taighe. Thànaig nighean og chon an doruis agus dh’fhoighneachd sinn dhi am faigheamaid coire tì dheanamh aice, bha sinn gun bhiadh o’n a ghabh sinn ar breacaist a staigh. Thuirt i gu faigheadh, ’s dh’iarr i oirnn a dhol a staigh, agus chaidh sinn a staigh. Chuir i an coire a’s teine, ’s cha robh i fada an déidh an coire chur a’s teine nuair a nochd cailleach mhór a staigh, agus smùid mhath do dheoch oirre, agus bacagan a’ dol oirre a null ’s a nall. Thionndaidh i ris an nighinn agus dh’fhoigheachd i dhi gu dé na daoine a bh’air tighinn a staigh an seo.

“O cha n-eil” ars an nighean “ach feadhainn a thànaig a staigh air son tì fhaighinn.”

“Da, cha n-amm tì ’n seo dhaibh” ars ise “ma tha tì a dhìth orra, ’s fhurasda dhaibh àite fhaighinn as an dian iad i.” Rug i air a’ choire agus thog i far an teine e agus chuir i thall air taobh an taigh’ e. Dh’fhoighneachd i—“Gu dé chuir a staigh an seo sibh?” ars ise.

Bha fear còmhla rinn, ’s e bu shine dhiu, fear Dunnchadh Dòmhnallach, ’s e ’n t-ainm a bh’air,—cha robh mi fhìn ag radha guth, ach éisdeachd ris a’ chaillich.

“Da” ars esan “feumaidh té na’s treasa na thus’” ars esan “mun déid sinn a mach, ma thà.”

“Gu dé a chuir an seo sibh, seach taigh eile an Loch nam Madadh?”

“Chuir” ars esan “cha n-fhaca sinn taigh eile an Loch nam Madadh nach robh an dorus aige dùinte ach am fear-sa, agus bha an dorus fos-

[TD 22]

gailte. Nam biodh tusa air an dorus a dhùnadh, bha sinn gun tighinn a staigh fhathast.”

“Da, an dorus a lig a staigh sibh, ligidh e mach sibh” ars ise.

“Da, cha déid sinn a mach” arsa Dunnchadh.

“O, cha bhi mise fada faighinn fear a chuireas a mach sibh” ars ise.

Dhia, cha robh an rud a’ còrdadh rium fhìn, ’s cha do rinn mi ach dh’éirich mi a mach ’s cha duirt mi guth, ’s chaidh mi gu ceann an taighe fiach am faicinn an robh taigh sa bith eile ann as an rachamaid air son tì a dheanamh. Ach có dh’fhairich mi tighinn a mach o’n dorus ach a’ chailleach, agus ghabh i gu ceann eile an taighe. Agus bha ’n nighean air a dhol dha’n chlòsaid (1) a chadal, chuir i nighean sìos. Dhia, smaointich mi gu rachainn a staigh is gu foighneachdainn dha’n nighinn fios c’à faigheamaid tì a dheanamh. Chaidh mi staigh dha’n chlòsaid agus dh’fhoighneachd mi dhith:

“Bheil fios agad c’à ’m faigh sinn tì a dheanamh?”

“O” ars ise “nan rachadh sibh a staigh pìos as a seo, aon lethmhile, gheobhadh sibh àite gu leòr, gheobh sibh tì agus gheobh sibh àite fuirich ann cuideachd. Ach tha mi fuathasach duilich nach d’fhuair mi tì thoirt dhuibh.”

“’N e do mhàthair a tha ’n siod?” arsa mise.

“O, cha n-i” ars ise.

Ach as an amm, có dh’fhairich sinn a’ tighinn a staigh ach a’ chailleach! Agus chlisg mise gu robh i dol a thighinn dha’n chlòsaid, agus shiab mi as a’ choinneal. Ghabh i suas dha’n chitsinn.

“Nach sibh daoine as lugha feum a chunna mi riamh?” ars ise, “car son nach do dh’fhalbh sibh còmhla ris a’ ghille bha còmhla ribh ann an shin, as an taigh sin thall, gun duine ach e fhéin?”

Nuair a chual’ àsan seo, dh’éirich a h-uile duine riamh aca mach. Nuair a chaidh iad a mach air an dorus, thug ise aon bhuille air an dorus a mach, is ghlas i e. “Hao, rasgalaibh,” ars ise, “cumaidh sin an nochd sibh. Gu dé thug dhut” ars ise, ag éibheach dha’n nighinn “an ligeil a staigh an seo?”

“O, cha do rinn iad ach tighinn a staigh air son tì a dheanamh, bha tì aca fhéin.”

“Ma thà, faigheadh iad àite an dean iad i” ars ise.

“A Dhia m’anam” arsa mise “an ann a staigh an seo a tha i tighinn?”

“O, cha n-ann” ars ise, “’s ann a tha i dol dha’n rùm eile.”

“Ach gu dé mar a gheobh mise mach?” arsa mise.

[TD 23]

“O, ligidh mise mach thu, agus na rachamaid a chadal” ars ise.

Bha ise treis mhath aig an teine mun deach i suas dha’n cheann eile, agus dh’fhairich sinn an seo a’ dol suas i. Bha an nighean a’ fuireach gun éirigh gus mise ligeil a mach; bha i smaointinn an seo gun do chaidil a’ chailleach.

“Èirich a nist” ars ise “hugainn suas dha’n chitsinn fiach am faigh mise cupa tì a dheanamh dhut.”

“Tha eagal orm” arsa mise “gun éirich an té a tha as an rùm.”

“Cha n-éirich” ars ise “tha i ’na cadal.”

Ghabh mise suas dha’n chitsinn, agus cha do rinn an nighean ach pan a chur ann a’s teine agus fhuair mise tì. Agus dh’fhalbh mi an uair sin fiach am faicinn sgial air càch. Dh’fhalbh mi sìos chon a’ chidhe, agus cha robh sgial agam air duine. Ach dh’fhairich mi an seo brag thall air chùl a’ chidh’ ann an seann-sead a bh’aig saor, agus ghabh mi a null agus bha iad ann a’ shin, agus ’s e oidhche reothaidh a bh’ann, agus bha iad geal leis an reothadh ’nan sìneadh air plangannan ’s air déileachan a bha a staigh as an t-sead an sin. Well, thòisich damnadh dhomhsa, ’s speuradh “cà robh thu, bha sinne ’gat iarraidh o thànaig an oidhche!”

“Cà robh mise ach ’sa chlòsaid còmhla ris an nighinn!”

“Cha robh thusa!”

“Da, bha” arsa mise “car son a thug sibh feairt air a’ chaillich nuair a thuirt i ribh gu robh mi as an taigh sin thall, nach robh duin’ ann ach mi fhìn?”

“O, nach eil Dia nan Gràs ’gur faicinn!” ars esan, “’gat iarraidh-sa o thànaig an oidhche, agus tu còmhla ris an nighinn as a’ chlòsaid!”

Thànaig an sin an stìomair aig sia uairean ’sa mhadainn, agus sin nuair a fhuair sinn ar tì a dheanamh innte. Chaidh mise dha’n Mhilisia an uair sin.


11. PACK-DRILL (18)

Nuair a bha mise ’sa Mhilisi, [rud ’sa bith a dheanadh sibh ceàrr, ’s e pack-drill a gheobhadh sibh.] Aon uair, bha mi feasgar a’ tighinn a nuas dha’n champ, agus bha aon dusan dha na soighdearan agus iad air pack-drill aig seàirdsean a’ gheàird, ’s e bha ’gan drilleadh. [Fear Munro: bha stròn mhór air. Rasgal damainnte a bha fuathasach trom orra. Bha e uabhasach dona air son rud suarach.] Bha iad ann an sloc, mar gum biodh cuarra, agus bha e fhéin ’na sheasamh aig bàrr na cuarradh a bha ’n sin, agus dh’éibheadh e dhaibhsan <eng>“Quick March!”<gai> Nuair a bhiodh iad

[TD 24]

bonn a’ bhruaich, dh’éibheadh e <eng>“Double, double, double!”<gai> Bha àsan a’ ruith suas thall an aghaidh a’ bhruaich; nuair a bhiodh iad gu h-àrd air a’ mhullach, dh’éibheadh esan <eng>“Halt! About turn! Quick March!”<gai> Cha robh ach double air an taobh eile dha’n bhruach.

Sheas mise ’gan coimhead, agus bha fear Dòmhnallach ann, ’s ann còmhla rium fhìn as an tent a bha e, Dunnchadh Dòmhnallach. Bha dà chois air agus ’s ann a bha iad collach ri dà bhàt’ iasgaich leis a’ mhìodachd a bh’unnta, cha robh bròg as na barracks a dheanadh feum dha gus an d’fhuair e tomhas a choiseadh. Agus nuair a chunna mis’ e a’ doubladh ann an aghaidh a’ bhruaich, agus struthan falluis a nuas leis na gruaidhean aige, bhrist a’ ghàir’ orm, a’ coimhead air, agus thug an seàirdsean an aire dhomh, agus e air an taobh eile thall, agus dh’éibh e dhomh. Cha dug mis’ ach mo chùl a thionndadh ris tarraing air falbh. Dh’éibh e ’n sin a rithist, ’s cha do lig mis’ orm gun cuala mi e.

Tharraing e as mo dheoghaidh. Tharraing mis’ air a’ champ. Cho luath ’s gu robh esan, cha robh e cho luath riumsa; mun d’fhuair e timcheall air a’ chuarraidh, bha mise an luib nan tentachan. Cha robh mi ach mar gum biodh annlag-mhara (1) air ais ’s air aghaidh eadar na tentaichean (2) gus an d’fhuair mise ’n seo tent eadar mi is e, ’s siod a staigh a dh’fhear eile a ghabh mi. Thilg mi dhiom an t-seacaid, ’s shuidh mi air bobhstair a bha ’san tent. Bha esan a’ siubhal nan tentaichean* a nuas ’s a’ coimhead a staigh, ’s thànaig e gu dorus an tent. Choimhead e staigh, sheall mise as an dà shùil; ghabh e seachad. Cha do rinn e mach idir mi.

“Hala” arsa mise, “do’ gun d’fhuair mi clìor is an fhear ud co dhiù!”

“An ann as do dheoghaidh a bha e?” arsa gille Leòdhasach a bha as an tent.

“Dà, ’s ann” arsa mise.

“Dé rinn thu ceàrr?”

“Cha do rinn sian, ach mar a sheas mi a’ coimhead an fheadhainn a bh’air pack-drill aige!”

“O, ’s ann agad bha feum nach do rug e ort, neo ’s tu ’m fear mu dheireadh a gheobhadh as!” ars esan.

Fhuair mise clìor is e. Bhiodh pack-drill ann a h-uile oidhche, sian ’sa bith a dheanadh tu ceàrr, bha pack-drill agad ri dhol dha ionnsaigh leis an fhéileadh, leis an t-seacaid dheirg, ’s cnapsac os do mhuin, ’s an riofal ’s a’ bheuglaid. Bhiodh dà uair an uaireadair an uair sin ’gad dhrilleadh, mar gum biodh tu treunadh eich, dìreach gun atharrachadh! Cha do sheas mise pack-drill riamh fhad’ ’s a bha mi fhìn ann. Thaobh pàighidh,

[TD 25]

cha robh ach tasdan ’san latha, ach gu robh beagan do bhonntaidh againn nuair a bhiomaid clìor. Cha robh sinn a’ faighinn ach siod.

Bha sinn aig drill an latha bh’ann a’ seo, agus bha ’n latha fuathasach fhéin teth. Agus an Commanndair, ’s e bha toir’ dhuinn an òrdain, agus sinne drilleadh, agus bha sinn mu dheireadh gu toir’ fairis, bha struth dha’n fhallus a bha falbh dhiom a bha dol dha na brògan agam. Agus dh’fhàs iad mu dheireadh cho sgìth agus nach robh for ’sa bith aca gu dé an t-òrdan a bha iad a’ faighinn, agus cha robh iad a’ fuireach ann an loinnidh idir. Bha seàirdsean a bha fuathasach crosda, ’s e fear Robastanach a bh’ann. Bha bat’ aige ’na làimh; thànaig e an seo mu’n cuairt agus thug e swing dha’n bhat’ agus dh’fhalbh am bata as a làimh agus cà na bhuail an ceann aige ormsa ach ann am bial a’ stamaig ’s mi as a’ front line. Thug e bhuam mo fhradharc agus cha do rinn mi sian ach bacadh a mach agus suidhe air a’ chnoc. (3)

Stad a’ chompanaidh agus ghabh an Seàirdsean-Major, ghabh e nall far an robh mi. “Èirich” ars esan, ’s e tionndadh rium.

“Cha n-urra mi an dràsd” arsa mise.

Sheas e ri m’ thaobh. An ceann treiseig:

“Èirich” ars esan. “Cuidichidh mi fhìn thu.”

Rug e air làimh orm, ’s dh’éirich mise ’nam sheasamh, ’s cha robh ach ghabh e null ’s ghabh e staigh dha’n ranc leam far an robh mi reimhe.

“Seas ann a’ shin.” Sheas mise ’sa ranc far an robh mi reimhe.

An ceann treiseig thànaig an seàirdsean againn fhìn, seàirdsean na companaidh, thànaig e a nall.

“Dé ’n t-ainm a th’ort?” ars esan.

Dh’inns mise.

“Dé ’n number a th’agad?”

Dh’inns mise. Mharc e siod.

“Well” ars esan “tha pack drill agad ri sheasamh a nochd aig sia uairean, leis an napsac, leis a’ riofal, ’s a’ bheuglaid ’s an t-éileadh ’s an tiunaig agus bheir an aire nach eil miostaig ’sa bith m’a dheoghainn, gum bi thu mach aig sia uairean.”

Cha robh math dhomhsa guth a radha, cha robh chridh’ agam answer thoir’ dha ’s mi ’nam sheasamh as a’ ranc. Ach nuair a fhuair sinn a’ seo astaigh, thàna sinn dha na tentaichean, thànaig esan a nuas chon an tent. Dh’éibh e air m’ainm aig an dorus. Chaidh mise mach.

“Bheir thu an aire” ars esan “gum bi thu a mach aig sia uairean <eng>for pack drill.<gai>”

[TD 26]

“Glé cheart” arsa mise “ach bidh mi air son faighinn a mach dé ’n reusan a th’air mo chur gu pack drill.”

“Well, ’s e mo ghnothach-s’ iarraidh ort a dhol ann” ars esan.

“Well, ’s e mo ghnothach-s’ fhoighneachd dhiot dé ’n reusan a th’agad air mo chur ann. An ann air son a’ bhata bhuaileadh orm as a’ ranc an diu a tha thu dol dha m’ chur gu pack drill?”

O, cha do dh’éisd e ’n còrr asam, dh’fhalbh e ’s ghabh e null far an robh an t-oifigeach. Report e mi gun dug mi droch-theanga dha as an tent, gun do thoill me seachdain dha na cells thoir’ dhomh. Có bha ’na sheasamh air dorus an tent ach gille a mhuinntir a’ Chinn-a-Tuath, fear Seonaidh Dòmhnallach chanadh iad ris, bha e ’na choirpilear as an tent. Dh’éibh an t-oifigeach dha. ’S e mac Lord Lóbhat a bha ’na oifigeach ann.

“Có an tent as a bheil thu?” ars esan.

“Tha mi ann an Number One tent” ars esan.

“An ann a’ sin tha MacLellan?” ars esan.

“’S ann” ars an Tuathach.

“Robh thu as an tent nuair a bha e bruidhinn ris a’ Robastanach, ris an t-seàirdsean?”

“Bha” ars an Tuathach.

“An dug e droch-theanga dha?” ars esan.

“Och, cha chuala mise a toir’ droch-theanga dha” ars esan “ach gun do dh’fhoighneachd e dheth dé reusan a bh’air a chur gu pack drill.”

“An duirt e ris ach sin?” ars esan.

“Cha chuala mise e ’g ràdh ris ach siod” ars esan.

“Well, can ris e thighinn a mach agus gun inns mise dha dé ’n reusan.”

Thànaig an Tuathach a staigh. “Tha an t-oifigeach ag iarraidh ort deanamh deiseil air son pack drill, gun inns esan dhut an reusan” ars esan.

“Glé cheart” arsa mise. Phacaig mise suas an napsac. Ghlan mi a h-uile sian ’s chaidh mi a mach. Bha an riofal ’s a’ bheuglaid agam. Sheas mi ann a’ loinn ’s tha mi cinnteach gu robh dìreach aon t-sianar air fhichead dol gu pack drill an oidhche sin ann. Sheas mise air a’ left shìos uile gu léir. Thànaig an t-oifigeach, ’s an seàirdsean-major còmhla ris. Thòisich e shuas lìon fear is fear … a nuas a’ foighneachd “dé bu reusan dhu’sa a chur a mach an nochd.” O, fear a bha bruidhinn as a’ rancs, fear a chuir a mach smugaid as a’ ranc, fear nach robh aodach ceart air, fear a bha putain salach aige; bha reusan aig a h-uile fear gus do rànaig e mise “Dé bu choireach thusa chur a mach?” ars esan.

“Cha n-eil fhios a’m” arsa mise.

[TD 27]

“Bheil fios agad idir?” ars esan.

“Cha n-eil” arsa mise “mur h-eil chionn an seàirdsean ’gam leagadh an diu as a’ ranc le bata. Mur h-e sin as reusan mise chur a mach. Agus ma’s e sin a’ reusan a th’ann, ’s e ’m pack drill agus an drill mu dheireadh, ma bheir airgead as mi.”

“Cha n-e” arsa ’n seàirdsean-major ’s e tionndadh, “ach chionn ’s nach robh thu sharp gu drilleadh” ars esan.

“Cha n-eil fhios agamsa bheil” arsa mise “ach tha mise cho sharp ’s a dh’ionnsaich mi fhathast.”

“Ah, well” ars an t-oifigeach ’s e tionndadh, “hala thusa ma tha, till a staigh, cha seas thu pack drill an nochd. Faigh glan a h-uile sian air son am màireach.”

Cha robh ach thill mise staigh air ais. Cha duirt seàirdsean na companaidh, cha duirt e facal. Cha do dh’fhosgail e bhial, ach fhuair e teans orm uair no dhà air son mo chur gu pack drill an deoghaidh sin ach cha do rinn e e, lig e seachad mi!


12. AN TURUS A THÀNAIG MENAGERIE A DH’EILEAR NIS (22)

Nuair a bha mi as a’ mhilisi, thànaig menagerie gu ruige Eilear Nis, <eng>Humboldt’s Menagerie<gai> chanadh iad ris. Well, bha h-uile seòrsa beothaich, a staigh an sin. Fhuair sinn ann, bha sinn a’ faighinn ’ga choimhead air leath ’s a phàigheadh duin’ eile, o’n a bha sinn ann ’sa mhilisi. Ach co dhiù, bha sinn a’ siubhal air fheadh a staigh, ’s bha a h-uile seòrsa beothaich an sin; bha na h-eich ann an Afriga an siod, na sìobras, tha ’n siod, bha àsan ann; bha càmhail ann, bha dromedaries ann, bha elefants ann, bha tìogairs ann, bha mathain, bha h-uile seòrsa creutair ann; bha leómhainn ann.

Thànaig an sin nighean òg a staigh agus sheas i ann am bàrr na staighreadh; cha n-faiceadh sibh dìreach a brollach ach làn mhedals, agus dà bhòtainn oirre chon nan glùinean; agus am manager a bh’air an àite, thuirt e:

“Sin agad a nist nighean òg, cha n-eil i ach seachd bliadhna diag a dh’aois, agus ’s i ’n nighean as cleabhair a th’air an t-saoghal. Agus na bheil sibh a’ faicinn oirre do mhedals ann an shin, ’s ann air son treunadh bheothaichean fiadhaich a fhuair i iad.”

Ghabh i ’n sin a nuas agus bha dà leòmhann ann an cèids, agus dh’fhalbh esan agus fhuair e seithir agus thug e dhi e. Dh’fhosgail ise an

[TD 28]

cèids agus ghabh i a staigh far an robh an dà leòmhann, agus bha cuip aice ’san darna làimh agus bha reabholbhair aice ’san làimh eile. Bha ainm aic’ orra mar gum biodh agad air cù. Dh’éibh i air an ainm, dh’iarr i orra tighinn mu’n cuairt oirre, ’s leum a ghearradh ri ceann a’ chèids. Thogadh i fhéin a cas ri aghaidh a’ chèids, leum a ghearradh seachad air a cois. Bha té as deoghaidh té a’ dol mu’n cuairt oirre, ’s a’ gearradh leum ri ceann a’ chèids, ghearradh i ’n sin leum seachad air a cois.

Dh’iarr i orra ’n sin laighe. Laigh iad thall ann an oisein a’ chèids, taobh ri taobh. Dh’fhalbh i ’n sin agus thug i neapaigin dubh as a pòc’ agus cheangail i m’a dà shùil a null air chùl a cinn, agus lig i i fhéin a null an comhair a cùil as an t-seithir, mar gum biodh i ’na cadal.

“Well” ars am manager “faodaidh sibh nist rud sa bith fhoighneachd dhi, as math libh fhaighinn a mach, ’s innsidh i dhuibh e.”

Cha robh duine foighneachd sian dhi.

Dh’fhalbh e ’n seo agus thionndaidh e chùl ris a’ chèids is chuir e làmh ’na phòca, is thug e mach sgilinn. “Dé tha seo?” ars esan. Thuirt ise gu robh sgilinn.

“Dé ’n date a th’oirre?”

Dh’inns ise. Chuir e ’na phòc’ e. Thug e ’n seo a mach tasdan. “Dé tha ’n seo?”

“Tasdan,”

“Dé ’n date a th’air?”

Dh’innseadh ise. Well, bha seo a’ cumail a nall roimhe leis na daoine, ’s a h-uile duine bha tachairt ris chuireadh e a làmh air:

“Dé tha ’n seo?”

Dh’innseadh ise co dhiù ’se fear no bean no gille no nighean agad no gu dé ’n duine a bh’ann, no fear-ciùirde, no gu dé rud. Bha gille cnuacach ann, agus cha robh e tiotan bhuam, agus bha mi fhìn agus gille do mhuinntir Staonaibrig, bha sinn ’nar seasamh taobh ri taobh. Chuir e a làmh air an fhear sin, deise ghlas air.

“Dé tha ’n seo?” ars esan.

<eng>“Ploughman”<gai> ars ise.

<eng>“Married or single?”<gai> ars esan.

<eng>“Married”<gai> ars ise.

<eng>“Any family?”<gai> ars esan.

<eng>“Yes, three”<gai> ars ise.

<eng>“What’s the name of his wife?”<gai> ars esan.

“Janet” ars ise.

[TD 29]

Dh’fhalbh esan agus rug e air an uaireadair a bha air brollach a’ ghille. “Dé tha seo a fhuair mi? <eng>What’s this I’ve got?<gai>” ars esan.

<eng>“His watch”<gai> ars ise.

<eng>“What’s the number of his watch?”<gai> ars esan.

Dh’innis ise figure as deoghaidh figure.

“Bheil i ceart?” arsa mise tionndadh ris a’ ghille.

“O, tha gu dearbh” ars an gille.

Ghabh e ’n seo a nall agus chuir e làmh air Iain mac Raghnaill, ’s e bha ri m’ thaobh-sa.

“’S dé tha ’n seo?” ars esan, ’s e cur a làimh’ air a ghualainn.

<eng>“Militiaman”<gai> ars ise.

“’S dé tha ’n seo?” ars esan, ’s e slippeadh na boineid aig Iain a nuas ri a bhathais.

<eng>“His bonnet”<gai> ars ise.

“Dé ’n number a th’oirre?”

Dh’innis ise.

“Dé ’n date a th’oirre?

Dh’innis ise ’n date nuair a rinneadh i, agus an number a bha am broinn na boineid. <eng>“Seven eighty seven,<gai> an number.”

“Hala, hala” ars Iain, “hugainn, hugainn; hugainn a seo; tha an diabhol fhéin an seo!”

“Stad” arsa mise “fiach dé tuilleadh a nì i.”

“Cha stad! coisich a sin!”

B’fheudar dhomhsa falbh còmhla ri Iain, ’s cha chuala mise gu dé ’n còrr a rinn i, ach chruinnich crowd gu leòr timcheall oirre. Ach thuirt mise rium fhìn, “o’n a dh’innis thu siod, dh’innseadh tu rud ’sa bith!”

[TD 30]

III
TAIGH RÌNIDH

13. MAR A DH’FHASDADH MI AIG TUATHANACH (25)

Nuair a sgaoileadh am milisi, dh’fhasdadh mi aig tuathanach, ann an Eilear Nis, agus gu dé—bha mo bhràthair bliadhna ann an Eilear Nis, e fhéin, agus dh’fhasdadh e aig tuathanach, agus b’fheudar dha fhàgail aig leath-tèarm, agus gum b’e seo a’ cheart-fhear aig na dh’fhasdadh mise! Agus thug e dhomh leathchrun air son airgead fasdaidh. Ach nuair a fhuair mise a mach gur h-e siod am fear aig na dh’fhasdadh mise, b’fheàrr liom a dhol a mach air a’ mhuir na dhol dh’a ionnsaigh! Agus cha robh fios a’m fo’n t-saoghal gu dé mar a gheobhainn clìor is e. Gheall e mo choinneachadh aig seachd uairean air an Sguaibhear, agus Dhia! cha deach, ach ’s ann a rinn sinn suas ri chéile, mi fhìn is feadhainn eile, gun gabhamaid an treun mu ’n cuairt Pheairt dha’n Òban, agus nam biomaid móran ann, gura dòcha gu faigheamaid air air leath-faradh dhi.

Chaidh sinn chon an stèisein, ’s dh’fhoighneachd sinn dha’n station-master dé bhiodh an treun dha’n Oban. “H-aon air fhichead” ars esan. “Ach nam biodh sibh ann aon lethchiad, gheobh sibh fisherman’s ticket, gheobh sibh air ten and six i.” “O, bidh sinn ann” arsa sinn “agus barrachd is lethchiad.”

“O ma thà” ars esan “bithibh an seo aig deich mionaidean gu deich agus gheobh sibh air ten and six i.” Dh’fhalbh sinne chon na stèisein nuair a bha an uair gus a bhith suas, agus nuair a dh’fhosgladh an oifis chrò sinn mu’n uinneig ag iarraidh nan ticket. A h-uile fear a gheobhadh an ticket, cha robh e ach a’ ruith dha’n chearraids, cha robh móran seach fichead ann uilig gu léir! Ach a Dhia! nuair a chaidh mise dha’n chearraids có an truaighe a chunna mi air an stèisean ach am fear aig na dh’fhasdadh mi, agus e a’ coimhead air mo shon, fiach am faigheadh e greim orm! Bha mise ’gam fhalach an sin gus an d’fhuair mi air falbh. Sin an aon leath-chrun a chum mise riamh agam do chuid duin’ eile, leathchrun a’ bhodaich sin, cha ligeadh an t-eagal dhomh dhol dh’a thoir’ dha, nach fhaighinn clìor!

Thàna sinn an sin dha’n Òban, agus dh’fhasdadh mise as an Òban air son tilleadh a mach gu ruige Peairt air ais, agus an tuathanach dha’n

[TD 31]

deach mi ann an shin, bha e ceithir mìle a mach a Abair Fealdaidh. Thug mi dà bhliadhna gu leath aige, agus cha n-fhaca mi latha as an ùine sin a chum a staigh sinn!


14. AN STOIRM SHNEACHDA (26)

A’ chiad tuathanach aig an robh mise, ann an Abair Fealdaidh, ’s e Raibeart Mingios an t-ainm a bh’air; agus ’s e àite mór a bh’aige; bha dà bhaile air an ligeil còmhladh ann. Agus bha sinn ann, cóigear threobhaichean. Agus bha gille còmhla rium ann a mhuinntir Rannoch Moor, Eàirdsidh Camshron, A h-uile droch-là a thigeadh, bhithinn-sa ag radha gu feum gu faigh sinn obair air choireigin a staigh an diu. Cha deanadh esan ach gàire, ’s shealladh e orm.

“O, cha n-fhaigh sibh là gu bràch, Aonghuis, as a’ bhaile-s’ a chumas a staigh sibh.”

“’S do’ gur h-e bail’ à, mura dig latha air choireigin a chumas a staigh sinn!”

“Well, bha mise dà bhliadhn’ ann, ’s cha n-fhaca mi là fhathast a chum a staigh sinn” ars esan.

Bha an gnothach a’ dol air aghaidh mar seo, agus a’ seo, deireadh an fhoghmhair, toiseach a’ gheamhraidh, thànaig stoirm shneachda bho’n iarthuath, agus leag i an t-uabhas fhéin do choillidh. Agus leag i pàirc choilleadh aig Marquis of Breadalbane as an robh trì mìle, ’s cha do dh’fhàg i craobh suas innte. Agus thug muileann sàbhaidh seachd bliadhna ag obair air mun d’fhuair iad a glanadh. As a’ mhaduinn sin, nuair a dh’éirich sinn, bha mise, ’s mi a’ chiadfhear chaidh chon an doruis; agus nuair a dh’fhosgail mi an dorus, thànaig cnap sneachd’ a staigh air an dorus, agus bha craobh-dharaich a muigh aig taobh an rathaid mu choinneamh an doruis, agus bha i air a leagail agus bha i air muin an taighe. Agus sin air a lìonadh suas le sneachda chon nan sgliat. Cha do rinn mi ach tilleadh air ais. Bha na gillean eile agus iad a’ cur umpa.

“Well, Eàirdsidh” arsa mise “ma bha thu ’g radha nach fhaca thu latha riamh ’sa bhaile-s’ a chumas a staigh thu, cha chreid mi nach eil aoinfhear an diu ann a chumas a staigh thu!”

“O, dean air do shocair” ars esan “cha n-eil e seachd uairean fhathast.”

“Ga brì gu dé an uair a tha e, cha n-fhaigh thusa mach; nach eil a’ chraobh-dharaich as an dorus?”

[TD 32]

“O, feumaidh sinn faighinn a mach an àiteigin” ars esan.

Thànaig iad a nuas, agus ’s ann air uinneag-chùil a chaidh sinn a mach, bha i ìseal ris an talamh; agus fhuair sinn dha’n stàbla, (1) agus thòisicheadh air deanamh tunail a staigh ro’n t-sneachda chon an doruis fiach am faigheadh na searbhannan dha’n bhàthaich. Agus ’s e ’n gréidheir a b’àbhaist a bhith ’gar dùsgadh, ’s cha dànaig e a’ mhadainn ud idir. Cha robh móran cabhaig oirnn gus a dhol gu’r breacaist, bha sinn a’ smaointinn nach robh sian r’a dheanamh co dhiù. Chaidh sinn an seo a staigh gu’r breacaist ’s nuair a bha sinn aig a’ bhòrd, có nochd a staigh ach an gréidheir.

“Dhia gléidh mi” ars esan “an d’fhuair sibh ur breacaist fhathast? Deanaibh cabhag, tha i seachd uairean!”

“Cà’il thu dol le do sheachd uairean an diu?” arsa mise.

“An cluinn thusa an gòrach?” ars esan. “Nach eil rudeigin r’a dhianamh? Deanaibh cabhag!”

Thill e mach. Nuair a ghabh sinn ar breacaist, chaidh sinn a mach, ’s ghabh sinn a null chon na stàbla. Bha esan ’s grealagan is séineachan aige an sin ’s e deanamh eallach. Bhuail e dha bhois r’a chéile:

“Thusa, Aonghuis, thu fhéin is Eàirdsidh, <eng>harness your horses and yoke them to the snow-plough!”<gai>

“’N e sneachd a tha thu dol a threobhadh an diu?” arsa mise.

“’S e” ars esan. “Deanaibh cabhag!”

Cha robh fhios agamsa gu dé ’n rud a bha ann an snow-plough, ach bha mi coimhead air an fhear eile fiach am faicinn gu dé na harness a bha e cur air na h-eich. Bha mi faicinn gur h-e harness an treobhaidh a bha e cur orra, ’s cha robh mise ach ’ga leantail. Nuair a bha iad an seo deiseil, chaidh esan a mach air an dorus, ’s chaidh mise mach as a dheoghaidh. Ghabh sinn suas mu’n cuairt chon na h-iothlainn. Chaidh sinn a staigh dha’n iothlainn. Bha esan ann a’ shineachd agus e ceangal grealagan is séineachan ris a’ bhàt’ a bha mise smaointinn a bha ’san iothlainn! Cha robh, ach chuireadh na ceithir eich ris. Chaidh e fhéin ’na bhroinn; shuidh e air an t-seat a bha ’sa mhiadhain aige; agus cha b’ann a’ coimhead roimhe a bha esan, ach a’ coimhead as a dheoghaidh. Cha robh sinn ach a’ stracadh nan each, bha sinn air am muin, cha b’urrainn dhuinn coiseachd r’an taobh, air cho trom ’s a bha ’n sneachda.

Cha robh esan ach ag éibheach nuair a chìtheadh esan—bha esan a’ glanadh an rathaid cho glan, a agus chìtheadh esan ma bha sinn dol teann ri taobh an rathaid air an dàrna taobh, cha robh e ach ag éibheach

[TD 33]

dhuinn <eng>“keep to the right”<gai> and <eng>“keep to the left”.<gai> Bha sinn a’ cumail air aghaidh ’s fhuair sinn an seo an ùtraid clìor; dh’fheumamaid an sin a dhol rathaidean dha na pàirceannan as an robh na h-othaisgean. Rinn sinn ro’ na pàirceannan an sin. Bha an cìobair ann an shin ’s e ’g obair air tarraing chaorach a cithe sneachda a bha ri taobh hèids.

Thill sinn an sin a nuas chon a’ bhaile; nuair a dh’fhuasgail sinn na h-eich ’s a chuir sinn a staigh iad ’gan tiormachadh, bha feadhainn aca a’ faighinn deiseil, a’ cur fiar is tuirneap sìos chon nan othaisgean; bha dithis eile ag obair air gearradh na craobh-dharaich a bha san dorus. Fhuair mise ’s Eàirdsidh òrdan an uair sin a dhol dha’n mhonadh suas a dh’iarraidh bheothaichean bh’aige as a’ mhonadh gus an cur a staigh. Dh’fhalbh sinn an uair sin, ’s fhuair sinn na beothaichean aig taobh plantain coilleadh a bh’ann, ’s iad air an surroundadh ann an shin leis an t-sneachda, nach fhaigheadh iad as. Fhuair sinn a nuas chon a’ bhail’ iad, ’s mun d’fhuair sinn an cur dha na seadachan ’s dha na riodachan, bha e an déidh amm dìnnearach.

Nuair a fhuair sinn an seo ar dìnneir, ’s thàna sinn a mach, ’s e ’n t-òrdan a fhuair sinn an uair sin, na h-eich a bheartachadh ’s teannadh ri cur a mach innearach; agus gun doireadh i an t-sròn far a’ mhuncaidh leis an fhuachd! Agus thuirt mise rium fhìn, o nach do chum an latha sin a staigh sinn, nach robh lath’ eil’ ann ri tighinn a chumadh a staigh sinn. Agus sin mar a dh’éirich dhomhsa as a’ bhaile sin, bha mi dà bhliadhna gu leath ann, agus cha n-fhaca mi latha riamh a chum a staigh sinn! Nuair a bhiodh i fuar reota, chanadh esan:

“Ah, tha i fuar, fuar, an diu, ’illean, ach, ah, ’s math nach eil i fliuch!” Latha bhiodh i pùradh ’s a’ sileadh, “Ah, tha i fliuch, fliuch, ’illean, an diu, ach, oh, ah, ’s math nach eil i fuar!” [Cha robh i dol a bhith fuar is fliuch air an aon latha riamh!] Ach bha dùil agamsa gu robh a h-uile h-àite cho dona siod, ach an ath-àite dha’n deach mise, cha robh chridhe agam dhol a mach latha dona, mi fhìn no na h-eich.


15. OBAIR NAN EACH (28)

A’ chiad trip a chaidh mise a dh’obair each, ’s ann ann an Togh Mór comhla ri bràthair mo mhàthar, ach cha robh mi ach glé òg an uair sin. Ach bha nòisean mór agam dha na h-eich. Agus nuair a chaidh mi ’n sin dha’n mhilisi, an déidh na milisi, ’s ann a dh’fhasdadh mi ann am Peairt, ’s ann a mach a Abair Fealdaidh, ceithir mìle a mach a Abair Fealdaidh

3 – 704538 Lochlann. Bd 5

[TD 34]

aig fear Raibeart Mingios, agus ’s e tuathanach cho mór ’s a bha sìos an dùthaich a bh’ann. Bha lethchiad acair aige a h-uile bliadhna as a h-uile breaks, lethchiad acaire fo thuirneap aige, agus lethchiad eile fo ryegrass. Well, ’s e an ceathramh paidhir a fhuair mise ann. Bha gille a mhuinntir Rannoch Moor [Eàirdsidh Camshron], ’s e bha leis an dàrna paidhir, agus a’ chiad phaidhir ’s ann aig a’ ghréidheir a bha i.

Well, thug mi bliadhna leotha sin, agus bha ’n seo an gille a bha leis an dàrna paidhir, bha e fàgail aig an tèarm (1) agus bha latha na féilleadh a’ teannadh oirnn. Dh’inns e dhomh gu robh e dol a dh’fhàgail aig an tèarm. “Bheil teans agad air àit’ eile?” arsa mise.

“Tha” ars esan, “tha mi faighinn àite as an taigh-sheins shuas a’ seo.”

“O, ma thà, cha n-eil dùil a’m nach fhàg mise mi fhìn” arsa mise.

“Da, cha chomhairlichinn-sa dhu’sa fàgail idir” ars esan. “Ach nam fanadh tu bliadhna eile an seo, faodaidh tu first pair a ghabhail an àite sa bith.”

“Well, cha n-eil mise dol a dh’fhuireach bliadhna eile leis a’ phaidhir a th’agam idir” arsa mise.

“Well, tha mi cinnteach gu faigh thu ’n treas paidhir” ars esan “bidh am fear aig am bi an treas paidhir, tha mi cinnteach gum bi e air son faighinn a staigh ’nam àite. Sin an aon rud a tha mise ’g ionndrainn a’ fàgail a’ seo, na h-eich; cha robh an leithidean riamh agam. Ach fiach thusa am faigh thu a’ phaidhir agamsa.”

“O” arsa mise “tha eagal orm nach dean mi an gnothach leotha.”

“Dé bhacas tu?” ars esan. “Nì thu cruach cho math riumsa.”

“O, cha n-eil sian a dh’eagal orm ro’ rud sa bith” arsa mise, “ach ro’n drilleadh, an amm cur nan tuirneap.”

“Tod! tha thu deanamh rud cus na’s duilghe dhut na e” ars esan. “Cha bhi agad ach an dùnadh, ’s ann aig Seumas Mór a bhios ri’m fosgladh. Bha thu dùnadh feadhainn còmhla riumsa shìos a’ sin ceart cho math rium fhìn. Ach fiach thus’ am faigh thu a’ phaidhir agamsa, nuair a bhruidhneas e fhéin; tha mi cinnteach nach bi e fada gus an dig e mu’n cuairt.”

An ceann latha no dhà as a dheoghaidh sin, thànaig am maighstir fhéin mu’n cuairt. Ghabh e far an robh mi.

“Well, Aonghuis” ars esan “tha latha na faidhreach a’ teannadh oirnn, agus is math linn fios a bhith againn có tha fàgail no có tha fuireach. Dé tha thu ’g ràdh rium, bheil thu deònach fuireach leis a’ phaidhir a th’agad bliadhna eile?”

“Deara, cha n-eil” arsa mise, “mise dol a dh’fhuireach bliadhna eile leotha.”

[TD 35]

“An gabh thu a’ phaidhir a tha aig Peadair Wàlker?” ars esan. (Sin am fear a bha romham.)

“Cha ghabh” arsa mise. “Cha n-eil paidhir a dhùraiginn a ghabhail a’ seo ach a’ phaidhir aig Eàirdsidh, ma tha e fàgail.”

“O, well,” ars esan “tha mi cinnteach nach bi Peadair Wàlker ro-thoilichte a dhol seachad air.” Bha esan ann romham-sa—bha e bliadhna romham, Peadair Wàlker a bha ’n seo.

“O, ceart gu leòr” arsa mise “cha n-eil mise ’gan iarraidh idir. Faodaidh sibh thoir’ dha’n — — — a dhuine sa bith a thogras sibh.”

“O, well” ars esan “cha n-ann ’gan cumail bhuat tha mise. B’e ’n call gille bochd a bhiodh deònach faighinn air aghaidh, ’s e call a bhiodh ann a bhith ’ga chumail air ais. Ach chì mi Peadair Wàlker, fiach dé tha ’na bheachd-san.”

Dh’fhalbh e far an robh Peadair, is dh’fhasdadh Peadair ris a’ phaidhir a bh’aige. Thànaig e ’n sin a nall far an robh mise air ais.

“Agus tha thusa deònach a’ phaidhir a tha aig Eàirdsidh a ghabhail?” ars esan.

“Tha” arsa mise.

“Dé ’n tuarasdal a tha thu ’g iarraidh?”

“Well, cha b’fhuilear dhomh an tuarasdal a bha aig Eàirdsidh fhéin” arsa mise.

“O, well” ars esan “’s e làmh mhath a bha ann an Eàirdsidh. Bha Eàirdsidh fiod air son first pair a ghabhail ann an baile sa bith.”

“Da, tha mi cinnteach nach robh dad aig Eàirdsidh ri dhianamh ach rud a dh’fheumas mise a dhianamh, agus mar sin cha b’fhuilear mi an tuarasdal fhaighinn.”

<eng>“Very well,<gai> ma thà” ars esan “ceart gu leòr, Aonghais”.

Nuair a thànaig sinn a seo, chaidh sinn dachaigh aig oidhche. Bha iad a’ bruidhinn có an fheadhainn a bha fuireach, có an fheadhainn a bha falbh. Thuirt Peadair Wàlker:

“Cha n-eil gin a nist” ars esan, “duine dh’a dhìth ach secondman.”

“Cha n-eil an secondman” ars Eàirdsidh Camshron “a dhìth air idir. Tha secondman aige.”

“Có?”

“Tha, Aonghus” ars esan “an sin.”

“O mac an fhir-sa” ars esan. “’N e sin a rinn e ormsa? Ach air m’anam fhìn, ma rinn e am bliadhn’ e, cha dean e an aithbhliadhn’ e.”

Coma leat, bha an gnothach a’ dol ceart gu leòr air aghaidh agamsa gus an dànaig e ’n seo gu obair nan tuirneap, ’s am buntàta. Bha sinn an déidh pàirc a ghlanadh dìreach fiod air son a drilleadh. Well, bha dà

[TD 36]

chrann a’ startadh; bha ’n gréidheir a’ startadh air fosgladh, ’s bha secondman a’ startadh air dùnadh as a dheoghaidh. Bha mise ag obair air sgaoileadh innearach ro mhiadhain latha, agus bha an gréidheir a’ fosgladh, agus bha dùil a’m gum bithinn a’ dùnadh an déidh a’ mhiadhain latha. Nuair a chaidh sinn a mach gu ’r dìnneir, thuirt an gréidheir rium:

“’S fheàrr dhu’sa dhol còmhla ris na boireannaich sgaoileadh na h-innearach, Aonghais, agus fiach an doir thu orra sgaoileadh cothrom, cumail ìseal as na drilleachan.”

Dh’fhalbh mise, ’s thug mi leam gràpa, ’s dh’fhalbh mi còmhla ris na boireannaich. Nuar a chaidh mi a staigh dha’n phàirc, thug mi sùil as mo dheoghaidh, ’s có bha an uair sin as mo dheoghaidh ach an gréidheir agus a’ phaidhir agam fhìn aig bodach a bh’ann, fear Johnstonach, seann-sgalag a bh’ann, cha bhiodh e ach obair latha ann, ’s bhiodh e ag obair ’sa ghàrradh. O, neo’r thaing nach do chòrd seo ris na gillean eile! “Sin agad secondman a nist agad! Car son nach robh do phaidhir fhéin agadsa? Falbh masa duin’ thu, gabh a null agus bheir bhuaidhe iad!”

Well, cha rachainn-sa dhol—nuair a bha an duine còir agus gun doireadh e ionnsachadh chóig bliadhna dhomh,—a bha riamh aig na tuathanaich. “Well, cumadh e orra” arsa mise “tha e ceart gu leòr.”

Nuair a stad sinn an seo aig oidhche, dh’fhalbh mise ’s ghabh mi dha’n bhosaidh. (2) Cha do rinn an Johnstonach ach na h-eich a ligeil a staigh dha’n stàbla, cha robh an còrr turuis aige riutha. Thog e leis a sheacaid ’s dh’fhalbh e. Bha na h-eich nan seasamh as a’ stabla ’s a’ harness orra. Bha mise ’sa bhosaidh a’ togail teine. Dh’fhoighneachd na gillean eile dha’n ghréidheir “Có tha dol a shrippeadh nan each tha ’n seo?”

“Dé na h-eich tha ’n sin?” ars esan.

“Tha na h-eich aig Aonghas.”

“Cà bheil e?” ars esan.

“Cha n-eil fhios againne cà bheil e, mura bheil e ’sa bhosaidh.”

Ghabh e nuas, ’s ghabh e staigh dha’n bhosaidh.

“Gu dé as coireach o nach deach thu a shrippeadh nan each agad agus dha’n glanadh?”

“Cha n-e na h-eich agamsa a th’ann” arsa mise. “Am fear a bha ’gan oibreachadh, ’s ann aige bha còir air an glanadh ’s an strippeadh.”

“Hala thusa agus strip iad!”

“Cha déid traigh” arsa mise.

“Bheir mis’ ort gun déid thu ann” ars esan.

“Thig thusa a staigh” arsa mise ’s mi breith air a’ phoker, “is leagaidh mis’ thu, cho mór ’s gu bheil thu.”

[TD 37]

Thòisich an trod. Bha am bodach a’ tighinn a mach agus e dol suas chon na bàthchadh. Chuala e an trod a bha an seo aig a’ bhosaidh, ’s ghabh e nuas.

“Dé tha ’n seo?” ars esan.

“Dé tha” ars an gréidheir “ach Aonghas an seo nach eil dol a shrippeadh a chuid each ’s iad as an stàbla a’ sin fhathast!”

“Dé tha ceàrr?” ars esan.

“Tha ceàrr” arsa mise “thug e na h-eich agamsa bhuam an diu, ’s thug e do dh’fhear eil’ iad, ’s cha n-eil mise gus a bhith ’nam ghroom aig fear eile an seo idir. Dh’fhasdadh mise a’ seo air son paidhir each oibreachadh, ’s cha n-ann air son a bhith ’gan glanadh ’s ’gam biadhadh a dh’fhear eile a dh’fhasdadh mi.”

“An dug thu bhuaidhe na h-eich?” ars esan, ’s e tionndadh ris a’ ghréidheir.

“Cha dug mise bhuaidhe na h-eich, cha do rinn mi ach iarraidh air an Johnstonach dhol a dhùnadh leo, bha fios a’m gura h-e a b’fheàrr a dhùineadh iad na esan.”

“’S an d’fhairlich air fhéin an dúnadh?” ars esan.

“Cha do dh’fhairlich” arsa mise “cha d’fhuair mi an teans.”

“Well” ars esan “’s mise thug dhu’s’ iad, agus ’s mi bheir bhuat iad mura h-oibrich thu iad; agus na lig thusa do chuid each le duine sa bith fhad ’sa dh’oibricheas tu fhéin iad.”

“Ceart gu leòr” arsa mise, “cha n-eil aige-san, ma thà,” arsa mise, “halbhadh e agus strippeadh e iad agus glanadh e iad, o nach dug e iad dha’n fhear a bha ’gan oibreachadh a ghlanadh.” Thill mi staigh dha’n bhosaidh air ais.

Ach seo là’r-na-mhàrach, thànaig an Johnstonach; bha e smaointinn gu robh iad gus a bhith dùnadh mar a bha e reimhe. Dh’fhoighneachd e dha’n ghréidheir:

“Dé tha mise gus a bhith ris an diu?”

“Well, tha mi cinnteach” ars esan “gu feum thu dhol a chur a mach innearach an diu, bha row gu leòr an seo a raoir, air sàillibh thoir’ leat nan each aig Aonghas.”

“Cha robh row sa bith ann” arsa mise, “’s tu fhéin a rinn a h-uile row a bh’ann.

“Do dh’iarr thu air, Aonghuis, gus an toir’ dhomhsa? Do dh’iarr thu siod air?”

“Cha do dh’iarr” arsa mise. “’S gu dé mar a chòrdadh e riut fhéin sin a dheanamh ort?”

[TD 38]

“Nam biodh fhios agamsa air sin, cha robh mi air coilear a chur orra dhut” ars esan. “Cum thus’ agad na h-eich, Aonghuis, agus sian sa bith tha dhìth ort a shealltainn dhut, seallaidh mise dhut e, ’s cha ruigea tu (3) leas a bhith ’nad shrainnsear.”

Dh’fhalbh esan, ’s chuir e harness air na h-eich, ’s dh’fhalbh mi sìos. Dh’fhalbh an Johnstonach còmhla rium. Dhùin e fhéin a’ chiad dhrilleadh. (4) “Seo a nist dhut iad” ars esan. “Na teirig fuathasach domhain idir,—ma dh’fhàgas tu dìreach lag beag ann am mullach an drillidh—sin agad an rathad ceart, gun a chur fairis idir; fiach nach cuir thu fairis air an fhear eil’ e.”

Dh’fhalbh esan, ’s bha mi dol mar pheileir mo bheatha (5) ris. Lean esan mi gus an do dhùin mi dà dhrilleadh. Nuair a dhùin mi dà dhrilleadh, “Hala” ars esan “cha do dhùin Seumas Mór riamh na b’fheàrr na sin iad! Tha siod ceart gu leòr” ars esan.

Sin far ’n a dh’ionnsaich mi obair nan each an toiseach!


16. AM FEAR A RINN AM MOCH-EIRIGH (33)

Bha an Johnstonach a bha an seo, bha taigh aige, ’s cha robh duine teaghlaich aige, bha e fhéin ’s a bhean a’ fuireach, bha e aona mhìle air falbh o’n bhaile. Bhiodh e a h-uile madainn as a’ stàbla mun gabhamaid ar breacaist; ’s ann a bha esan ach ag obair latha, anns a’ ghàrradh bu mhutha bha e deanamh a dh’obair. Bhithte tilgeil oirnn cho mochaireach ’s a bha an Johnstonach, ’s gun ann ach seann-duine, nach deanamaid, nach éireamaid ’s cha robh ach rachamaid a chadal. Bhithte ’gar càineadh.

Ach bha mi fhìn agus gill’ eile, [Dòmhnall Smios,] oidhche Shathuirne, cha robh ann ach an déis a’ bhuain, as a’ bhaile, bha sinn a’ tighinn seachad air taigh an Johnstonaich. Cha robh e an uair sin ach mu naoi uairean, a dh’oidhche, agus, o! cha robh runnag sholais ann! Bha e air a dhol a chadal.

“A Dhia” arsa mise “cha n-iaonadh ged a dh’éireadh esan tràth, nuair a tha e dol a chadal aig naoi uairean! Ach hugainn agus dùinidh sinn an dorus, agus cha n-fhaigh e a mach am màireach cho luath!”

Dh’fhalbh sinn a null chon an taighe. Fhuaradh stab agus chuireadh tarsainn eadar an dà ursainn e, agus fhuaradh pìos do ròpa, agus cheangladh ri handail an doruis i, agus cheangladh ris a’ stab e. Agus dhùin sinn na h-uinneagan le fodar a bh’ann an iothlainn aig muinnleir a bha ri

[TD 39]

thaobh, air an taobh a muigh, chalcadh (1) iad cho math ’s a b’urra dhuinn, ’s dh’fhalbh sinn.

Là’r-na-mhàrach, nuair a dh’éirich sinn, Dhia! cha dànaig an Johnstonach idir. Chaidh sinn an seo gu ’r breacaist. Cha dànaig an Johnstonach. Dh’fhoighneachd am maighstir “an dànaig an Johnstonach an diu idir?” ars esan. “Cha dànaig, cha n-fhaca sinne sealladh dheth.” “Well, ma thà” ars esan “feumaidh g’eil e bochd; feumaidh gu bheil rudeigin ceàrr air Peadair.” Cha robh sinn a’ ligeil sian oirnn, ach air là’r-na-mhàrach nuair a bha sinn aig ar breacaist, thànaig esan, agus a sheacaid ’na achlais. Thànaig e staigh agus sheas e aig ceann a’ bhùird, agus thòisich e air coimhead oirnn leath fo leath, agus fiamh a’ ghàir’ air. Nuair a sheall e ormsa, cha b’urra mise cumail air mo ghàire, bhrist an gàir’ orm.

“O, dhonais!” ars esan. “’S mi bha cinnteach gu robh thu—do sheur agad dheth.”

“Dé a bh’ann?” arsa mise.

“O, cha n-eil fhios dé bh’ann! Cha n-eil fhios agad air! A dhonais dhuibh!” ars esan “a chaidh mo dhùnadh a staigh fad an latha; nach ann aig ceithir uairean feasgair a thànaig am muinnleir (2) chon an taighe, nach e a lig a mach mi!”

“Coma leat” arsa mise “cha dig thu cho tràth a rithist!”

’S e fun a rinn esan air, ’s cha b’e gabhail gu dona a rinn e. ’S e duine fuathasach laghach a bh’ann. Cha dànaig e riamh cho tràth tuilleadh!


17. AN T-EACH A B’FHEÀRR A CHUNNAIG MI RIAMH (34)

’S ann ann a’ siod fhéin [an Taigh Rìnidh] a bha an t-each a b’fheàrr a chunna mi riamh, tha mi smaointinn. Bha each ann agus bha e ceithir bliadhna mun deach harness air. Agus fhuair e trì firstaichean aig a’ Chattle Show, a h-uile clas as a’ robh e dol a staigh, bha e faighinn am first. Agus bha e ann a’ seo nuair a bha e ceithir bliadhna bhathar a’ dol’ ’ga chur ann an cairt. Agus thugadh craobh-dharaich suas gu pàirc a bha os cionn a’ bhaile gus a cheangal ris a’ chiad latha bhiodh an t-uisg’ ann, nach biomaid a’ deanamh móran. Bha esan ’sa stàbla ’s cha robh harness ’sa rùm a dheanadh sian a dh’fheum dha gus an do rinneadh harness dha fhéin. Thànaig na harness aige fhéin, ’s cha robh iad ach crochte ris a’ stàl, ’s bha iad a’ feitheamh fiach an digeadh latha uisge fiach an rachamaid ’ga threunadh.

Bha sinn an seo, thòisich sinn air cur a staigh nan tùirneap, thànaig

[TD 40]

gille Galld’ ann, [Bob Mellows,] fear a mhuinntir Chraoibh a nuas. Bha seann-each eile a staigh as a’ stàbla comhla ris, agus thuirt an gréidheir ris a’ ghille:

“Hala suas” ars esan, “agus beairtich an t-each dubh sin as a’ stàbla, ’s gun teannadh tu ri cur suas tuirneap.”

Dh’fhalbh an gille; cha d’fhuair e nist a mach sian mu dhéidhinn an fhir eile. Chaidh e a staigh dha’n stàbla, ’s bha e coimhead air an each a bha an seo, ’s bha e smaointinn nach bu chòir harness a chur air co dhiù, cha robh ann ach na cnamhan, do sheann-dìol-déirc. Dh’fhalbh e ’s thòisich e air cur na harness air an fhear eile! Chuir e na harness air, ’s chuir e dha’n chairt e, ’s ghabh e sìos an rathad leis. Cha dugadh riamh an aire dha gus an dànaig e a staigh air geat’ na pàirce; O, lig an gréidheir éibh as nuair a chunnaig e tighinn a staigh air geat’ na pàirce leis an each ’s a’ chairt aig’ air nach robh na harness riamh! Dh’fhalbh e ’na ruith dh’a choinneachadh.

“Gu dé” ars esan “a bhurraidh, thug dhut dhol a chur a mach an fhir-sa, nach robh ann a’ harness riamh?”

“Gu dé, a rasgail,” ars an gille “thug dhut nach do dh’inns thu sin dhomhsa? Dé fios a bh’agams’ co dhiù bha e ann a’ harness ge nach robh? Ged a bha e air mise mhurt, ’s e sin bhiodh agam air do shàilleabh!”

Cha robh, a Dhia, ach lìonadh a’ chairt le tuirneap, dh’fhalbh dithis leis an uair sin suas chon an taighe, ’s cha do ghluais siod riamh ceum, ’s ged a cheangailte an taigh, tha mi smaointinn, ris, mura doireadh e leis e, dh’fheumadh e rudeigin a bhristeadh, cha robh e dol a dhiùltadh idir, idir, idir! Bha e latha cur a mach innearach leis, bha e cho glic ’s gun cumadh e thaobh fhéin dha’n rathad, ged a bhiodh cairt eile tighinn ’na choinneamh, ged nach biodh duine ’na cheann. Bha e latha a bh’ann a’ sheo tighinn a nuas leis as a dheoghaidh ’s cairt innearach aig’ air, bha e lìonadh na pìob thombaca ’s e coiseachd as deoghaidh na cartach, ’s bha mise dol suas ’na choinneamh, bha smùid aige ruith a nuas air taobh a’ ghàrraidh a nuas o’n taigh, ’s bha an gàrradh cho àrd, bha clachan móra o thaobh gu taobh dha’n ghàrradh a mach. Gu dé rinn esan ach fuireach tuilleadh ’s a chòir clos ris a’ ghàrradh ’s thànaig a’ chuibheal dìreach chon a’ gheàird dha na clachan a bh’ann a’ seo. Thug e gliog aire-san, ’s an ath-spìonadh a thug e, thug e an dà shling as na trams, bhrist giort na strathrach, dh’fhan an t-strathair ’s a’ bhriogais ris a’ chairt, ’s bha na dà shling aige ’na hames. Thionndaidh e mu’n cuairt air an rathad mhór a’ coimhead ris a’ chairt! Sin each a b’fheàrr a chunna mise riamh harness a’ dol air!

[TD 41]

18. AN LÀIR A THÀNAIG DHACHAIGH LEATHA FHÉIN (35)

Bha an cìobair a bha [an tuathanach] a’ cumail ann an Gleann Gómaidh, nuair a bha mis’ aige, fear MacCaluim. Bha taigh-seinns shuas, bìdeag an taobh shuas dha’n taigh a bh’aig an tuathanach ann, agus gheobhadh tu refreshment a’ sin uair sa bith a thigeadh tu ann, bha e cho fada o’n a h-uile àite eile, bha e eadar Ceann Loch Raineach agus Abair Fealdaidh half way dìreach. Ge b’ann air feadh na h-oidhche, gheobhadh tu refreshment a’ sin.

Bha e cumail seirbhiseach shuas còmhla ris a’ chìobair as an taigh cuideachd. Agus an trip a bha ’n seo, ’s e gille a mhuinntir Rannoch Moor, (1) ’s e bha ’na sheirbhiseach aig’ ann, fear air an robh Baldy, Baldy Camshron a chanadh iad ris. Bha làir dhonn aige, bhiodh i ’g obair as a’ bhaile as an robh mis’ ann, an Taigh Rìnidh a bhos. Bhiodh esan ’s an cìobair laithichean a’ dol a dh’òl suas dha’n taigh-sheins, agus cha bhiodh na h-eich ach †air fheadh† a’ chnoic; agus nuair a bhiodh an làir dhonn a’ gabhail fadachd nach robhar ’ga cur a staigh, thàirneadh i air Taigh Rìnidh. Nuair a bhiomaid a’ dol a bhiadhadh nan each aig ochd uairean, bhiodh i ’na seasamh as a’ stàbla. Cha robh sinn ach ’ga ligeil a staigh. Nuair a dh’éireamaid ’sa mhadainn, cha robh sgial againn oirre, bhiodh i air an toir’ air falbh aige.

Cha robh sian a dh’fhios aig a’ mhaighstir air. Ach an trip a bha ’n seo, gu mi-fhortanach bha e dol mu’n cuairt nam bàthchannan aige aig ochd uairean, bha e tighinn seachad dorus a’ stàbla; bha an làir dhonn ’na seasamh ann an dorus a’ stàbla. Ghabh e nall a dh’ionnsaigh na bosaidh; chaidh e a staigh. “Bheil Seoc Camshron a’ seo?” ars esan.

“Cha n-eil” arsa sinne.

“Tha an capall aige ’na seasamh ann an dorus a’ stàbla” ars esan “b’fheàrr dhuibh a ligeil a staigh. Feumaidh gu bheil rudeigin ceàrr.”

Cha do lig sinne sian oirnn; ligeadh a staigh i. Ach co dhiù, nuair a dh’éirich sinne ’sa mhadainn, bha i air falbh; cha robh sgial againn oirre. Dhia, mar a ghlac esan droch-amharus. Latha bha ann a’ sheo, bha an t-uisg’ ann. Dh’fhalbh e suas gu ruige Gleann Gómaidh, agus ’s ann a chaidh e gu taigh a’ chìobair, ’s cha robh an cìobair a staigh, ’s cha robh ’n seirbhiseach a staigh. Chum e roimhe suas chon an taigh-sheinse, ’s bha iad ’san taigh-sheins’ a staigh air an dalladh le chéile! Cha robh ach gun dug e ’n sac dha’n dithis aca, chuir e air falbh an dithis aca.

’S e banntrach a bha cumail an taigh-sheins’ ann, té Misdreas Lamb, agus ’bha dithis chloinneadh aice; cha robh an cìobair pòsd’ idir. ’S e rud

[TD 42]

a rinn an cìobair an uair sin, dh’fhalbh e agus phòs e a’ bhanntrach bha ’san taigh-sheinse, agus bha e cus na b’fheàrr dheth! Sin mar a thànaig an gnothach as dha air a’ cheann mu dheireadh.


19. AN TURUS A THUG MI GUAL DHA’N ÀTHAIDH (36)

Well, bha seo nuair a dh’fhalbh mis’ an toiseach a’ chiad tuathanach aig an robh mi riamh, ’s ann an Abair Fealdaidh a bha e, fear Rob Mingios, agus bha baile mór aige, bha dà àite air an ligeil còmhladh ann, agus bha baile chaorach eil’ aige shuas an àite dha’n can iad Gleann Gómaidh, bha e cóig mìl’ o’n àite an robh mise. Agus an trip a bha ’n seo, bha àth aoil suas air mullach a’ mhonaidh, agus chuireadh mis’ agus an gréidheir agus gille a mhuinntir Chraoibh, fear Bob Mellows le cairtean guail chon na h-àthadh suas. Agus bha againn ri cairtean aoil a thoir’ a nuas linn. Ach an gille bha ’n seo a mhuinntir Chraoibh bha e fuathasach trom air a’ chadal, agus ’s bha leis a’ chairt a bha air deireadh; agus bha an gréidheir air thoiseach, agus bha mise as a dheoghaidh.

Nuair a bha sinn dol seachad air a’ bhaile a bha an seo, air Gleann Gómaidh, bhiodh na h-eich ag obair ann a’ shin uaireannan; agus dé bha esan ach ’na shuidhe air mullach na cairt guail agus e ’na chadal. Bha rathad uabhasach curs ann, bruthach uabhasach cas ann, agus bha dà each aige ’sa chairt, each as an treas, agus an t-each a bha ’sa chairt aige. Nuair a thànaig na h-eich mu choinneamh a’ gheat, thionndaidh iad a staigh chon a’ bhaile, agus thànaig a’ chuibheal air ursainn a’ gheat, agus dh’fhalbh a’ chairt agus an t-each air a dhruim dìreach, agus sheòladh esan air falbh far mullach na cartach aon deich slatan!

Chuala sinn fhìn an uilethruis air ar cùlaibh, ’s stad sinn agus sheall sinn mu’n cuairt. Bha an t-each air a dhruim dìreach as a’ gheat, le fear eile ’ga tharraing. Thill an gréidheir, dh’éibh e dhomhsa sùil a chumail air na h-eich. Stad mise na h-eich, ’s dh’fhalbh an gréidhear sìos. Dh’fhuasgail e ’m fear a bha draghadh an fhir eile, as an treas, agus dh’fhuasgail e ’n sin am fear eile, cha do rinn e ach na harness a ghearradh leis an sgithinn ’s e ligeil mu sgaoil, ’s chaidh an t-each a ghearradh, an ceann aige, ann an trì àiteachan, ach cha n-eil dùil a’m gun do rinneadh móran ’sa bith air an fhear a bha ’na chadal, ged a choisinn e e.

Thill e ’n sin a nuas, agus nuair a bha sinn a null chon na h-àthadh, bha am fear leis bu leis an àtha, bha e ’na leum timcheall air an àthaidh, agus cabar mór coilleadh (1) aige. Cha robh fios againn fo Dhia gu dé rud a bha

[TD 43]

e deanamh. Dh’fhalbh an gréidhear a null far an robh e ’s dh’fhoighneachd e gu dé rud a bha e deanamh an seo.

“Nach eil mi ruith nan deomhan” ars esan “’gan cur a staigh dha’n àthaidh? Tha iad a staigh agam air fad ach aoinfhear” ars esan, ’s e as na blues. Cha robh againn ach na cairtean guail a chopadh ann a’ shin, agus thill sinn an sin air ais a nuas. ’S ann as an taigh sin a bha an cìobair a bh’aigesan ann an Gleann Gómaidh a’ fuireach, agus thuirt an gréidheir ris a’ mhnaoi aige, “Fiach” ars esan “bheir thu a staigh an gual tha siod, agus bidh e feumail dhut fhéin, agus sguab an t-àite.”

Cheangladh a’ chairt a bha briste as deoghaidh té eile ’s thug sin a nuas chon a’ bhail’ i, ’s cha robh am maighstir fhéin aig taigh nuair a thànaig sinn idir. Cha do rinn e’ ach a cur ann an cùl an t-sead agus an dà chairt eile a tharraing air an taobh a muigh. Bha an gréidhear—cha n-innseadh e sian do’n mhaighstir fhad ’s a ghabhadh e seachnadh air. A’ chiad latha a bhiodh am maighstir air falbh o’n taigh, bha e dol a chur na cartach gu saor gus a càradh. Ach gu truagh an latha bha ’n seo, bha sinn ag obair air cur a staigh tuirneap, agus na cairtean a bha an taobh a muigh dha’n té bhriste, thugadh a mach iad, agus bha sinn ag obair leo. Thànaig am maighstir an seo mu’n cuairt, agus chunnaig e a’ chairt a bha ’n seo briste. Dh’fhalbh e sìos far an robh an gréidheir.

“Có” ars esan “a bhrist a’ chairt tha ’n siod ann an cùl an t-sead?”

“O, sin agad” ars esan “accident a thachair dhuinn an latha bha sinn shuas leis a’ ghual, aig an àthaidh.”

“Có bha leatha?” ars esan.

“Bha Bob.”

“Nam biodh an air’ aige air a’ ghnothach, cha tachradh siod. Car son nach do dh’inns thu e?”

“O, dé ’m feum bha dhomhsa innse, nuair a bha an duine beò?”

“O, bu shuarach an call ged nach biodh e beò” ars esan [am maighstir]. Ghabh e null far an robh e, ’s thug e sgold a bha uabhasach dha; ach cha do chuir e air falbh e an deoghaidh sin, dh’fhàg e an sin e; agus ann an ceann seachdain as a dheoghaidh sin chaidh sinn a dh’iarraidh an aoil, agus am fear a bha cur a staigh nan donas, bha e ceart gu leòr an latha sin, fhuair sinn an t-aol. Sin agaibh mar a dh’fhàg mis’ iad.


20. MAR A BHA MI FALBH LEIS NA BEOTHAICHEAN (38)

Thug mi geamhradh air feeders ann an Taigh Rìnidh, agus bha dà bhàthaich ann, agus far an robh an innear a’ dol a staigh, bha aon dusan

[TD 44]

beothach a’ sin, cuideachd, a bh’agam ri’m biadhadh. Agus bha iad uile gu léir còrr is dà fhichead ann. Well, cha robh mi latha riamh ’nam leabaidh na b’fhaide na ceithir uairean ’sa mhadainn, agus cha bhithinn clìor gu ochd uairean a dh’oidhche, eadar am biadhadh agus an cartadh ’s a h-uile sian a bh’agam ri dhianamh. Bha corc agam ri bhrusaigeadh as a’ mhuileann air an son, agus bha agam ri dhol pìos math a ligeil an uisg’ a dh’ionnsaigh a’ mhuilinn, ’s e uisge a bha ’ga dhraighbheadh; agus bha agam a rithist ri dhol dh’a stad. Leis a h-uile fadal a bhiodh agam ri dhianamh, bhiodh an ùine ruith gu math goirid orm.

Nuair a bhiodh aon seachd no h-ochd dhiu reamhar fiod air son falbh a dh’ionnsaigh an t-seul, bha agam ri falbh leò sin, dh’fheumainn fàgail aig ceithir uairean ’sa mhadainn; bha an stèisean ceithir mìle bhuam, ’s dh’fheumadh iad a bhith air an trugadh aig deich mionaidean ro shia uairean ’sa mhadainn. Cha robh duine còmhla rium an uair sin ’gan ligeil a mach as a’ bhàthaich—bha mi ’gan ligeil a mach aig ceithir uairean—ach an cù. Agus bhiodh an cù, bhiodh e ’na shuidhe as a’ chlobhsa ’gam waitseadh, agus a h-uile beothach a thigeadh a mach, cha robh e ach a’ ligeil ràn as, agus cha robh an ath-shealladh agam dheth timcheall an sguaibheir.

Tha mi smaointinn gu robh an cù a’ waitseadh a h-uile taobh a bha iad a’ dol, agus nuair a liginn-sa a mach am fear mu dheireadh dhiu, cha robh sgial agam air; agus bha trì ùtraidean a’ tighinn chon a’ bhaile, dha’n chlobhsa, ’s cha robh fhios có ’n rathad a ghabh iad. Cha robh mise ach a’ gabhail sìos an ùtraid a bha dol sìos chon a’ rathaid mhóir an uair sin agus a’ tòiseachadh air feadaireachd. Chluinninn ràn shuas eadar mi ’s a’ bheinn, aig damh, agus chluinninn comhart aige-san, agus thigeadh e ma dh’fhaoidte agus a dhà aige, agus uair a thigeadh e agus aoinfhear aige, ach cha stadadh e gus a—bheireadh e fear mu dheireadh dhiu ’s an cuireadh e romham air a’ rathad iad.

Chumadh e an uair sin sìos an rathad romhainn, agus a h-uile toll a bh’air a’ hèids, bhiodh esan ’na sheasamh ann a’ shin, eagal gum biodh gin roimhe. A h-uile h-ùtraid a bhiodh a’ tighinn chon a’ rathaid mhóir, bha esan aig ceann na h-ùtraid, “cha dig gin agaibh mar seo.” Nuair a bhithinn a’ dol ro’n bhaile sìos, bha e an aon chianda as a’ h-uile clobhs’ air gach taobh dha’n rathad, gus an cuirinn a staigh dha na pens ud shìos aig a’ stèisean. Nuair a gheobhainn iad air an trugadh an uair sin, bha mi an uair sin a’ tighinn a nuas chon a’ stèisein, agus bha esan [am maighstir] an déidh tighinn leis a’ mha-sìn, (1) cha n-fhàgadh e ’n taigh gus am

[TD 45]

biodh e fichead mionaid a dh’uair na tréin. Bha mise an uair sin a’ toir’ leam na ma-sìn dhachaigh, agus togail a’ choin a staigh dha’n mha-sìn, agus bha agam ri dhol dh’a iarraidh-san aig ochd uairean a dh’oidhche.

Nuair a bha mi tilleadh an uair sin dhachaigh, bha mi an uair sin mar pheileir mo bheatha (2) fiach am faighinn a bhith ullamh tràth dhiù mum biodh an t-amm agam falbh chon a’ stèisein. Nuair a bha mi ruighinn a’ stèisein a’ sin aig ochd uairean, bha esan an déidh tilleadh; cha robh agam an uair sin ach chanadh e rium “Hala a nist, tha beothaichean shìos as na pens, bheir leat dhachaigh iad!” Bha mi dol sìos chon nam pens an uair sin, bha h-urad eil’ aig’ air tilleadh a Peairt, agus thug e leis do dh’fheadhainn gu math caol, agus “bheir leat iad sin dachaigh a nist, agus biadh iad, agus fàg iad cho reamhar ris an fheadhainn a dh’fhalbh!”

Bhithinn-sa a’ tighinn leò sin air feadh na h-oidhche, ’s bhiodh a’ mhadainn ann mu ruiginn an taigh. Cha robh mi ach ’gan cur a’ sin astaigh dha’n riod, agus bhithinn mu uair an uaireadair as a’ leabaidh gus an rachainn dha’n bhàthaich. Agus bha mi mar sin gus an déidh Fhéill Pàdraig; agus nuair a chaidh e seachad air an ’Éill Pàdraig, cha robh gin ri tighinn a staigh tuilleadh, ach na bha staigh a chur a mach. Bha mi math gu leòr fad trì seachdainean an uair sin, cha robh agam ach a h-ochd a staigh as a’ bhàthaich, agus cha robh car agam ri dhianamh ach iad sin a bhiadhadh gus am biodh iad fiod air son a’ bhùidseir. Agus nuair a fhuair mise clìor is iad, mhionnaich mise nach rachainn-sa geamhradh gu sìorraidh tuilleadh a bhiadhadh bheothaichean ach siod! Agus an aith-bhliadhna as a dheoghaidh sin, bha e fiach am faigheadh e mo chur a staigh a rithist, ach cha rachadh ged a bheireadh e ciad not dhomh.

Fhuair e fear a nuas a Craoibh, agus ’s e co’la diag a thug e orra nuair a dh’fhàg e ’n siod iad. Fhuair e ’n sin fear a nuas a Rannoch Moor, agus thug am fear sin seachdain ann, agus dh’fhàg e fhéin e. Agus ’s e fhéin ’s a mhac a chuir a’ chuid fo dheireadh dhiu a null toiseach an t-samhraidh, agus tha mi cinnteach gun dànaig e fichead uair far an robh mise, fiach an rachainn a staigh orra, agus gu faighinn rud ’sa bith a dh’iarrainn; ach ged doireadh (3) e dhomhs’ am baile, cha rachainn a staigh a rithist orra. Agus sin mar a bha ’g éirigh dhomhsa agus dha’n chù ghlas, mura biodh an cù glas, cha bhithinn-sa ach truagh!


21. NA CEÀIRD A BHA BARRADH NAN TUIRNEAP (40)

Bha seo nuair a bha mi aig seirbheis ann an Taigh Rìnidh, bha móran tuirneip aige ’ga chur, a h-uile bliadhna, mu dhà fhichead acaire is a cóig

[TD 46]

aig’ a h-uile bliadhna, agus ’s e obair mhór a bh’ann an amm a togail agus a tanachaidh.

A’ bhliadhna bha ’n seo, bha sinn car deireannach leis cur a staigh an arbhair agus an fheòir, agus ’s ann a thànaig ceàrd mu’n cuairt fiach am faigheadh e obair, e fhéin is sguad a bha còmhla ris. Thuirt e ris gu faigheadh, gu robh pàirc ann a’ shiod as an robh cóig acraichean diag do thuirneap, nam barradh (1) iad i, agus gu faigheadh iad a seachd is sia sgilinn as an acaire.

“Well, glé cheart, ma thà” ars an ceàrd “is bargan e.”

Thànaig iad, agus cha n-eil fhios agamsa có mhiod a bh’ann dhiu, bha iad beag is mór ann; bha trì tentaichean aca as a’ phàirc. Agus thòisich iad as a’ mhadainn. Agus bha gealach ann, agus bha iad ag obair fad na h-oidhcheadh. Well, ’s e dà latha is oidhche a thug iad a’ tanachadh nan cóig acraichean diag, air am barradh, agus bha an ceàrd aig an dorus dìreach mun do dh’éirich am maighstir an ceann an darna latha, agus e feitheamh a thuarasdail. Nuair a dh’éirich e fhéin, dh’fhoighneachd e dhiu an robh a’ phàirc deiseil. Thuirt an ceàrd gu robh. Well, cha chreideadh e an ceàrd, dh’fheumadh e fhéin a dhol sìos agus fhaicinn an robh i air a togail, no robh i ceart. Chaidh e sìos; bha i cho ceart agus nach robh rathad air a deanamh na b’fheàrr. Fhuair an ceàrd a thuarasdal agus cha robh againn ach a cartaireachd dhachaigh an uair sin, agus bha obair gu leòr againn a’ sin fhéin innte.


22. MR RAIBEART MINGIOS AGUS AN TRAMP

Thànaig oidhche tramp mu’n cuairt, fiach am faigheadh e sealtair. Chaidh e sìos gu dorus a’ chitsinn, agus thànaig an t-searbhana chon an doruis. Thuirt i ris nach robh sealtair aige ri fhaighinn, ach clìoradh air falbh. Thionndaidh e a mach. Bha taigh air chùl a’ chitsinn air son olachan is biorain air son teine ’s a leithid sin. Dh’fhalbh e ’s chaidh e null ’s thòisich e air dhol dha’n taigh a bh’ann a’ sin, ’s thòisich e air lasadh mhaitseachan.

Chunnaig àsan as a’ chitsinn, chunnaig iad a bhith lasadh mhaitseachan as an taigh as an robh na h-olachan. Dh’inns iad dha fhéin, [do Mhr Mingios,] gu robh cuideigin air a dhol a staigh an siod. Thànaig esan a mach ann an cabhaig, ’s chaidh e staigh, ’s cha dug e solus no rud eile leis, cha robh e ach ’ga iarraidh fo lamhan. Fhuair e greim air an tramp a staigh, agus thànaig iad a mach le chéile, ’s thòisich an t-sabaid a muigh

[TD 47]

air bialaibh a’ chitsinn! Thànaig a bhean a mach. Thàna sinn a mach as a’ bhosaidh, ’s bha sinn shuas gu h-àrd ’gan coimhead, fhuair iad fair play! O, bha ise ’gar càineadh nach deach sinn a chuideachadh ar maighstir! O, chuir e fodh’ e mun do dhealaich e ris, thugadh dhà no trì dha na breaban dha.

“O, nach b’e sibhse na seirbhisich” ars ise “nach rachadh a chuideachadh ur maighstir ged a bha e air a mhurt!

“Cha robh feum agamsa air cuideachadh ann!” ars esan.


23. A’ GHÀIDHLIG ANN AM PEAIRT (41)

Bha Gàidhlig gu leòr am Peairt, nuair a bha mi ’n sin. Bha a’ Ghàidhlig a bh’ann, gu dearbh cha robh i math. Mu dheireadh, thuiginn a h-uile facal a chanadh iad, agus bhruidhninn i a cheart cho math riutha fhéin. Tha cuimhne agam fhathast air a’ Ghàidhlig acasan, a h-uile facal a bha aca.

’S e ‘iothlann’ a chanamaide ri àite ’s am biodh—far am biodh na cruachan againn. Well, ’s e ‘loin’ a chanadh àsan rithe, ‘loin’. Agus na spealadairean, chanamaide ri daoine a bhiodh a’ gearradh, ag obair le speal a’ gearradh feòir, agus ’s e ‘fàladairean’ a chanadh àsan riutha. Agus ‘treobhadh’—’s e ‘crannaireachd’ a chanadh iad ris. Agus ‘cairtean’—well, cha b’e sin a’ Ghàidhlig cheart, (1) cha n-e ‘cairtean’ a’ Ghàidhlig cheart idir, ach ’s e ‘cùb’ a chanadh àsan ris. Agus fiar a bhithte gearradh air son a thioramachadh, ’s e ‘saoidh’ a chanadh iad ris; chanadh iad ‘fiar’ ri fiar a bha gorm, a’ fàs, chanadh iad ‘fiar’ ris a’ sin ceart gu leòr. ’S e fìor-chorra-fhacal a gheobhainn-sa ceart aca collach ri Gàidhlig Earraghaidheal no Gàidhlig Eilear Nis.

’S e ‘dìgean’ a chanadh iad ri ‘gàrradh’; well, tha mi smaointinn nach robh sin ach rud a bha iad a’ toir’ a mach as a’ Bhiurla; (2) ’s e ‘dike’ a chanadh rithe [’sa] Bhiurla, ach ’s e ‘dìg’ a chanadh àsan ris. (3)

Dhianainn-sa na b’fheàrr air a’ Ghàidhlig aca na dheanadh àsan air a’ Ghàidhlig a bh’agamsa; cha tuigeadh àsan mi, ’s e glé bheag a dheanadh iad a mach, gus an innsinn fhìn dhaibh a rithist e. Bha sinn latha ag obair air bualadh, agus dé bhrist ach a’ feeding bolt aig a’ mhuileann-bhualaidh, agus thànaig—dh’éibh an gréidhear dhomhsa agus e gu h-àrd, ’s e bha feedadh a’ mhuileann, agus bha mise gu h-ìseal aig an t-sìol. “Hala” ars esan “sìos dha’n dairy agus bheir ugamsa am burral agus tairgean.”

Sheas mise. Cha robh fhios a’m fo’n t-saoghal dé rud a bha as a’ bhurral. “Có aig’ tha sin?” arsa mise.

[TD 48]

“Hala thusa” ars esan “agus bheir Bàbaidh dhut e,” (an dairymaid.)

“’N e Bàbaidh” arsa mise “tha dol a ligeil burral aiste?”

“O, mhic an fhir-sa” ars esan, “tha Gàidhlig agad air, ’s cha tuig thu Gàidhlig!”

“Cha tuig mi a’ Ghàidhlig a th’agad-s’” arsa mise “ged a bhiodh na feannagan ’ga h-ionnsachadh dhut, cha bhiodh i sian na bu mhiosa agad.”

“Tha” ars esan, “bheil fios agad dé rud th’ann am ‘brace’?”

“O, aye, aye” arsa mise. “Tha; snìomhaire, air son tollan. O, ma’s e sin am burral, gheobh mise ceart gu leòr e.”

Dh’fhalbh mise an uair sin ’s chaidh mi sìos dha’n dairy; dh’iarr mise rud mar a dh’iarr e fhéin. O, dh’fhalbh i sin as a’ mhionaid uarach ’s fhuair i an snìomhaire dhomhsa, ’s shìn i dhomh e. Thàna mise leis.

“’N e siod tha thu ’g iarraidh?” arsa mise.

“’S e” ars esan. “Dé ’n t-ainm agad fhéin air?”

“Tha, snìomhaire” arsa mise.

“Snìomh?” ars esan.

“Cha n-e snìomh” arsa mise, “ach snìomhaire fhéin!”

“O, cha n-eil … ach ligeil leat” ars esan.

Sin agaibh mar a bha mise faighinn air aghaidh ann; ’s e daoine uabhasach fhéin laghach a bh’unnta; daoine móra làidir. Mun do dh’fhàg mise, thuigeadh iad a h-uile facal a chanainn, agus bha iad gu math deònach air a h-ionnsachadh, cuideachd. Bha iad ag radha gura h-i a b’fheàrr na a’ Ghàidhlig a bh’acasan, cus. Cha robh leabhraichean no searmon Gàidhlig aca.


24. NA SEANN-CHLACHAN (42)

[Cha robh] bliadhna nach biodh bàrr math ann, co dhiù bhiodh turadh no uisg’ ann, bha bàrr math ann an Dul.

Bha sinn latha ag obair air treobhadh ann shìos aig an tuathanach, agus a’ phàirc as an robh mi treobhadh, cha robh clach an t-saoghail innte. Agus thànaig an crann air cloich ann am miadhain na pàirceadh, agus cha mhór nach do spad e mi, thog e dìreach bho’n talamh mi, agus rinn mi speuradh mo … dha’n chloich. Agus có bha a nuas air mo chùlaibh ach am maighstir fhéin.

“Hod, hod, Aonghais” ars esan “nach gràna na mionnan a th’agad!”

“Cha n-eil e ’na iaonadh” arsa mise. “Gu dé am mollachadh cloicheadh a tha ’n seo?”

[TD 49]

“Huh” ars esan “tha barrachd ’s a’ sin ann. Tha trì eil’ ann. Bheir thus’ an aire.”

“Hao, tha i fuasgailte” arsa mise.

“O, tha” ars esan.

“’S car son an truaighe” arsa mise “nach dug sibh as i?”

“Hao” ars esan “cha bu tusa a’ chiadfhear thuirt sin. Cha n-fhaod sinn sin a dhianamh. Tha e as a’ chòir nach fhaodadh sian dha na seann-rudan sin a charachadh.”

Ghabh e fhéin a nall, ’s Dhia! sheall e dhomh far an robh iad, bha iad mar gum biodh iad air an tarraing ’nan crois. ’S ann collach ri leacan a bhiodh air uamhannan a bha iad; agus cha robh ach mu cheithir òrlaich do thalamh air am muin. Agus bha clach mhór bhiorach shìos ann am pàirc goirid do’n abhainn.

“Sin agad” ars esan “’s ann dha’n chreideamh agad fhéin a bhuineas na clachan tha ’n sin.”

“Dé am buintealas aca siod ri creideamh sa bith?” arsa mise.

“Am faca thu” ars esan “a’ chlach mhór tha ’sa phàirc shìos aig taobh na h-aibhneadh?”

“Chunnaig” arsa mise.

“Dé an t-ainm a th’agad air a’ chloich tha ’n siod?”

“Cha n-eil agamsa air ach clach” arsa mise.

“Da, ’s e na “Clachan Ìobairt” a th’againn orra” ars esan. “Siod far am biodh sagairt deanamh seirbhis nuair a bha iad fo’n choill’, a’ seo.”

“Aye, aye” arsa mise.

“Am faca thu a’ chrois mhór tha shuas aig Dul?”

“Chunnaig” arsa mise.

“Sin agad crois” ars esan “bha ann am mullach na h-eaglais, ma tha, bha colaiste a’ sin, an toiseach. Agus cha n-eil a chridhe fhéin a charachadh.”

Well, bha i air taobh na rathaid dìreach mar gun tuiteadh i, bha i ’na seasamh air aon spàig dìreach air taobh an rathaid, agus tha mi smaointinn gu robh trì tunna chudtrom innte an t-saighis a bh’innte, do ghranat.

“Da” arsa mise “is duilich sin a mhathachadh an diu air.” Thòisich e air gàireachdaich.

“O, ’s eadh” ars esan “cha chreid mi gu bheil duin’ an diu ann ach thu fhéin is Dòmhnall Smios” (gille a mhuinntir Staonaibrigh.)

Bha deagh-bhàrr ’sa bhaile a bha ’n sin a h-uile bliadhna.

4 – 704538 Lochlann. Bd 5

[TD 50]

25. CAILLEACH NAM FRÌTH (43)

Nuair a bha mi ann an Abair Fealdaidh aig an tuathanach, ’gam chosnadh ann, bha seann-duine as a’ bhaile, fear Johnston, agus bha e ag innse naidheachdan mu dheidhinn gill’ òig ann an Abair Fealdaidh, ann an hotel; agus bha e dol dhachaigh air an oidhche, ’s bha an taigh aige, taigh a mhàthar, shuas faisg air Ceann Loch Tàtha. Agus an trip a bha ’n seo ’s e falbh dhachaigh, cha do rànaig e ’n taigh; agus bha dùil aig a mhàthair gu robh e ann an hotel, agus nuair a thànaig i a nuas dha’n bhaile ’s a dh’fhoighneachd i gu dé bu choireach nach deach e dhachaigh, thuirt iad sin gun do dh’fhalbh an duine dachaigh o chionn dà latha, ’s nach fhaca àsan sealladh air o’n uair sin. Thòisicheadh an sin air iarraidh, agus bha fhios nach robh e beò, nam biodh, chìtheadh cuideigin e. Cha d’fhuaradh sgial air, a bheò no bhàs.

Bha cailleach ann an Rannoch Moor shuas, agus bha iad ag radha gu robh i sin ’na bann-fhiosaiche. ’S ann a dh’fhalbh dithis a Abair Fealdaidh far an robh a’ chailleach, agus dh’inns iad dha’n chaillich mar a bha ’s gu robh an gille air chall, nach d’fhuaradh sgial air. Dh’éirich a’ chailleach suas dha rùm, agus an ceann treiseig thànaig i a nuas.

“Da” ars ise “cha robh mise riamh ann an Abair Fealdaidh; ach tha drochaid air an abhainn an taobh-sa dha’n bhaile, agus tha trì pullars fo’n drochaid; agus chaidh an gille bhàthadh, chaidh e mach air an abhainn, cairteal a mhìle an iar air an drochaid, agus chaidh e ro’n phullar as giorra dha’n bhaile dha’n drochaid, agus tha linge taobh an ear na drochaid, agus tha e ’sa lingidh sin; agus tha craobh dharaich a’ fàs ann am bruthaich na h-aibhneadh, agus nuair a bhios e dà uair dhiag, bidh dubhar na craoibhe a’ tighinn tarsainn air a chorp; agus fiachaidh sibhse ann a’ shin e.”

Thill na gillean. Air là’r-na-mhàrach, thòisicheadh air iarraidh, ’s nuair a bha e ’n seo dà uair dhiag, dh’fhiach iad ann an dubhar na craoibhe, ’s fhuair iad an gille far an robh i ag radha. Agus bha nighean aice a staigh, ’s bha iad ag ràdh gu robh an nighean cho math rithe fhéin. (1)


26. SIR RAIBEART MINGIOS AGUS SANDY (44)

Bha geamciobair an seo aig Raibeart Menzies ’s e b’uachdaran aig Abair Fealdaidh an siod, bha e leis suas gu Rannoch Moor, agus móran phoitsearan air an oighreachd aige. Agus bha aon àite ann shìos aig

[TD 51]

Strath Tay, ’s e chanadh iad ris, agus cha robh geamciobair a’ seasamh fada ’sa bith a’ sin, bhathar ’gam murt air an oidhche aig na poitsearan. Agus bha aon gheamciobair aige, fear ris an canadh iad Sandy Mór, agus ’s e duine mór làidir curs a bh’ann, agus ’s ann a chuireadh e Sandy sìos gu ruige Srath Tàidh.

Chaidh Sandy sìos an sin; cha robh e glacadh duine. Bhiodh Sir Raibeart a’ foighneachd dheth robh na poitsears (1) a’ cur dragh air. Chanadh Sandy nach robh na poitsears a’ cur dragh sa bith aire-san. (2) Bha e bruidhinn ris na geamciobairs eile, ’s bhiodh iad sin ag radha, “O, cha n-eil Sandy cóir a’ sealltainn as deoghaidh geam (3) ann; nam biodh, chìtheadh e na poitsearan a cheart cho math ’s a chìtheamaid iad, agus dh’aithngheadh e iad cuideachd.”

Ach an oidhche a bha a’ seo, ’s ann a smaointich Sir Raibeart gu falbhadh e fhéin, agus gu fiachadh e fiach an robh e deanamh a dhiùtaidh. Agus thug e leis an gunna. Chum e a mach os cionn taigh Shandy, ’s nuair a bha e dol seachad air, loisg e urchair. Bha Sandy a staigh, ’s chuala e an urchair. Dh’éirich Sandy agus ’s e lorg mhór choilleadh (4) a thug e leis, cha b’e an cù a thug e idir leis, agus tharraing e as a dheoghaidh. Bha esan a’ cumail a mach, loisgeadh e urchair an dràsd ’s a rithist, ach bha Sandy a’ teannadh air. Thug e ’n seo an aire do Shandy, agus nuair a chunnaic e Sandy, rinn e air son teicheadh. Agus bha Sandy ’ga chròdhadh ri River Tay sìos, agus nuair a bha e gus a bhith aige, thionndaidh Sir Raibeart mu’n cuairt, agus thog e ghunna gus a chur ris, agus thànaig Sandy air leis a’ luirg agus bhuail e ann an taobh a chinn e, agus leagadh air a’ chnoc e! Agus ghabh e air a mhuin, agus dh’éireadh air leis na dùirn, agus leis na breaban.

Thòisich am fear sin air éibheach “Stad, a Shandy, mise th’ann! Mise th’ann, a Shandy! Stad, a Shandy!”

“O, a bhugair, tha fios a’m gura tu, ach bheir mis’ ort nach dig thu rithist!”

Cha mhór nach do mharbh e ’n t-uachdaran mun do dh’aithnich e gura h-e a bh’ann. Thòisich e an uair sin air iarraidh mathanais air, agus b’fheudar dha fhéin falbh leis a dh’ionnsaigh a’ chaisteil, agus dh’fhàg e ann a’ shin e, agus thug an t-uachdaran co’la diag air leabaidh, agus chaidh Sandy dhachaigh, agus nuair a fhuair e gu math, chuir e fios air Sandy. Rànaig Sandy.

“’S eadh, tha thu air tighinn, a Shandy” ars esan.

“O tha,” arsa Sandy “’s tha mi cinnteach nach ann air son mo chrùnadh a thàna mi!”

[TD 52]

“Well, cha n-eil fhios a’m” ars esan. “’S ann agam fhìn a bha choire, a Shandy, agus cha b’ann agadsa. Bha iad ag innse dhomh nach robh thu a’ sealltainn air geam idir, agus bha mi foighneachd dhiot fhéin iomadach uair an robh poitsears a’ cur dragh ort, agus chanadh tu rium nach robh; agus cha n-eil iaonadh ’sa bith leamsa ged nach cuireadh poitsears dragh ort nam b’e siod an dòigh as an robh thu deiligeadh riu mar a bha thu deiligeadh riumsa.”

“Da, ’s e” arsa Sandy “agus ann an dòigh bu mhiosa. Agus cha robh sian a dh’fheum dhomhsa, ged a bheirinn air poitsear, a thoir’ suas, no dhol dh’a fhoineadh, cha robh an donas riamh air gu sin; ach am fear a gheobhainn-sa, bheirinn air nach digeadh e gu sìorraidh tuilleadh; agus mar sin, cha robh duine cur dragh orm.”

“O well, a Shandy, ma tha” arsa Sir Raibeart “cha bhi thu ’nad gheamciobair a muigh an sin idir, ach bidh thu ’na do head-geamciobair agamsa,” agus fhuair Sandy promòision, fhuair e ’na head-geamciobair, agus bha meas mór aig Sir Raibeart air riamh as a’ dheoghaidh sin, agus chum e aig’ e fad na h-ùine, gus na dh’fhàs e cho lapach mu dheireadh agus nach b’urrainn e gluasad a mach as an taigh. Sin agaibh mar a thachair do Shandy Mór agus do Shir Raibeart!


27. MAR A CHAILL DÒMHNALL SMIOS AN SPORAN AIGE (46)

’S ann an Abair Fealdaidh a bha mi an uair sin, mi fhìn agus gille a mhuinntir Staonaibrig, fear Dòmhnall Smios, agus bha sinn ’nar companaich aig a chéile a bha fuathasach, agus an latha bh’ann a’ sheothach, latha an tèarm, fhuair sinn ar tuarasdal aig miadhain latha, agus fhuair sinn dhuinn fhìn an còrr dha’n latha, agus chaidh sinn dha’n bhaile, sìos. Well, bha rud againn ri sheasamh, bha rud aig na marsantan a bha sinn a’ tarraing bhuatha gu latha ann teàrm. A’ chiad start a rinn mise nuair a thàna mi staigh dha’n bhaile, chaidh mi phàigheadh nam fiachan, a h-uile sgilinn a bh’orm. Chuir mi beagan dhachaigh agus ’s e glé bheag a chum mi agam fhìn, ach ’s do’ gu robh mi fasdaidhte far an robh mi, agus ’s do’ gu robh mi cosnadh tuilleadh.

Dh’fhoighneachd mi ’n sin dheth-san an d’fhuair e clìor is na marsantan. “Cha d’fhuair” ars esan, “cha deach mi ’nan còir.”

“Da, tha an t-amm agad” arsa mise.

“Ach” ars esan “tha leithid a chruis ann, ligidh mi leo an nochd, ’s théid mi fhìn ’s tu fhéin a nuas oidhche Shathuirne; bidh am barrachd teans againn.”

[TD 53]

“Ceart gu leòr” arsa mise.

Ghabh sinn sìos chon na stèisein; thachair tuathanach eile ruinn shìos aig a’ stèisean; bha e dà mhìle an taobh bhos, an taobh shìos dhinne. Bha sinne ceithir mìle mach as a’ bhaile. Dh’fhoighneachd e dhinn an robh e fada mum falbhmaid. Thuirt sinne nach robh.

“Ma tha sibh a’ falbh ’sa mhionaid” ars esan “tha a’ chairt agam-sa a bhos, gheobh sibh suas as a’ chairt fhad ’s a tha mi fhìn a’ dol.”

O, glé cheart. Dh’fhoighneachd sinn dheth an rachadh e gu dram. Rachadh. Chaidh sinn a staigh dha’n Stèisean Hotel. ’S e taprooms a bh’innte, agus chaidh sinn a staigh do dh’fhear dha na taprooms, agus chaidh Dòmhnall—’s e fhuair an dram. Cha do shuidh sinn idir, thionndaidh sinn a mach ’sa mhionaid.

“Hala ma thà,” ars esan “cumaibh suas chon a’ Sguaibheir fiach am faic sibh an t-searbhana agam, tha i bhos còmhla rium. Tha mise dol a bheartachadh.”

Ceart gu leòr. Chaidh sinn suas chon a’ Sguaibheir. ’S e nighean caillich bha shuas faisg oirnn fhìn, bhiodh a màthair ag obair as a’ bhaile as an robh mise, fad an fhoghmhair, ’g obair foghmhair ann, ’s e Misdreas Dick a chanadh iad rithe; agus bha dithis nighean aice, agus bhiodh i siod ’ga cosnadh aig an tuathanach, agus bha té eile dhiu ’na dressmaker a staigh. (1) Chaidh sinn suas; thachair an nighean ruinn air a’ Sguaibhear, ’s dh’éibh sinn dhi gu robh e fhéin a’ tighinn leis a’ chairt. Cha do rinn sinn ach seasamh ann a’ shin gun dànaig e. Chaidh mise ’s an nighean a staigh do bhocsa na cartach; dh’fhalbh Dòmhnall ’s leum e air na trams air an taobh eile dha’n chairt. Bha e fhéin ’s an tuathanach a’ bruidhinn a nuas fad an rathaid gun do rànaig sinn ceann na h-ùtraid. Leum sinn a mach aiste an uair sin. Bha esan a’ dol sìos chon a’ bhaile aige fhéin, an t-àite aige shìos aig taobh River Tay.

Chaidh sinn dachaigh, ’s nuair a bha Dòmhnall a’ cur dheth, chuir e làmh ’na phòca. Cha robh sgial air a sporan, ’s a thuarasdal uile ann. O, cha mhór nach deach e craicte. Bha mi fhìn cho doranach ris. Cha robh rathad agam air fuasgladh mór ’sa bith a thoir’ dha, bha mi fhìn air ruith a mach, air m’fhàgail lom gu leòr. Cha robh ach gu feumadh e an tuarasdal nach do choisinn e a thogail, neo cha sheasadh e chreideas. Cha robh creideas aige ’s cha robh airgead aige a nist.

Ach Di-Sathuirne bha dha m’ ionnsaigh, thànaig gille beag leis an tuathanach a staigh, ’s cha robh e ach a’ dol dha’n sgoil, cha robh e ach mu shia bliadhna.

[TD 54]

“Bha” ars esan “Misdreas Dick ag iarraidh ort, Aonghais, a dhol sìos an nochd, gu robh turus aice riut.”

Dé smaointich mise ach gur h-e na gillean eile a dh’iarr air siod a radha nuair a chual’ iad gu robh an nighean aice tighinn as a’ bhaile còmhla rium as a’ chairt.

“Có dh’iarr ort sin a radha?” arsa mise.

“Misdreas Dick” ars esan.

“Bheir mise Misdreas Dick ort ris a’ bhalla” arsa mise “mura clìor thu a m’fhianais.” Dh’fhalbh e mach ’s cha duirt e guth.

Air an ath-Dhi-Sathuirne thànaig am fear bu shine dhiu a staigh, agus bha am fear sin aon chóig bliadhn’ diag, bha e ann an High School, agus bha am fear beag còmhla ris.

“Tha Misdreas Dick ag iarraidh ort, Aonghais, a dhol sìos an nochd, thu† chuimhneachadh a dhol sìos, gu robh turus aice riut.”

“Dé an turus” arsa mise “tha aig Misdreas Dick riumsa?”

“O, Dhia, cha n-eil fhios a’m” ars esan. “An dug Ralf am brath dhut a sheachdain gus an nochd?”

“Thug” arsa mise.

“Well, tha i comhadach oirnn (2) nach dug sinn brath idir dhut” ars esan. “Bha i maoidheadh oirnn gun doireadh i dhinn na briogaisean.”

O, cailleach uabhasach sgoinneil do thé mhór, bha aon ochd clachan diag a chudrom innte; o, cearchaill (3) uabhasach! Tha cuimhn’ agam fhìn, bha i fiachainn ri forcadh, agus bha forc aice, ’s ann aig fear dha na gillean a bha e, ’s ann aig’ a bha an fhorc. Bha e ’ga h-iarraidh oirre, ’s cha doireadh i dha i. Well, rug an gille oirre ’ga toir’ a staigh bhuaithe; agus leum fear dha na gillean eile còmhla ris ’ga chuideachadh. Cha robh greim aic’ ach air ceann na fuirceadh, ’s cha doireadh an dithis aca as a’ siod dhi. Thionndaidh i riutha mu dheireadh ’s thuirt i “Ma bheir sibh orm a ligeil as, bheir mi dhibh na briogaisean mura clìor sibh air falbh.” Theich iad ’s dh’fhàg iad ann a’ shiod i, i fhéin ’s an fhorc!

Coma leat, bha mise ’n seo coimhead air Dòmhnall ’s dh’fhoighneachd mi:

“A Dhia” arsa mise “gu dé an turus a tha aig cailleach Iain Dick riumsa?”

“Dé an turus a th’aice riut” ars esan “mura cual” i gu robh thu tighinn dhachaigh leis an nighinn aice oidhche ’n tèarm?”

“Nach robh thu fhéin a’ tighinn dhachaigh còmhla rithe mar a bha mise?”

[TD 55]

“O, ’s tusa bha ’sa chairt còmhla rithe.”

“Bha thu fhéin ’sa chairt cuideachd” arsa mise. “’S do’ nach e siod an turus a th’ann ga brì de ’n turus a th’ann.”

“Dé a nist?” ars esan.

“Mhuire, cha n-eil fhios a’m” arsa mise.

“O, an donas sian ach siod.”

“Hod, fan sàmhach” arsa mise. “’S do’ gu bheil iad craicte.”

“’S ann craicte a tha iad air fad” ars esan.

“Faigh deiseil” arsa mise “’s nuair a thig mi as a’ stàbla, théid sinn sìos.”

“Ach an truaighe mo chas.”

“Hod! dé a’ choire nì e ort?” arsa mise. “Cha n-eil e ceart an déidh am brath a chur air dà thurus. Ma thà, nach fhalbh thu?”

Cha n-fhalbhadh biod (4) dheth. A leabhara, cho mi-thoilichte ’s bha mi, [bha e] dona leam dol a dh’fhuireach. Dh’fhalbh mi. Nuair a thàna mi, bha solus briagha as gach ceann dha’n taigh. Bheat mi aig an dorus. Có thànaig chon an doruis ach an nighean a bh’aig an tuathanach! A Dhia, chuir e iaonadh orm ise bhith a staigh aig an amm ud a dh’oidhche. Dh’iarr i ’n sin orm cho coibhneil a dhol a staigh, “Thig a staigh; suidh suas, suidh suas!” Chaidh mi suas. Bha a’ chailleach ’s i ’na suidhe ann a t-seithir mór aig taobh an teine. Thug mise ugam stùl beag a bh’ann gu suidh’ air; dh’éirich i, “Cha suidh thu ’n sin idir, cha suidh thu ’n sin idir: suidhidh tu ann a’ shiod!”

“Cha do shuidh duine glic riamh an àite bean an taighe” arsa mise.

“Suidhidh tusa an dràsd’ ann! Suidhidh tu far an iarr mis’ ort!”

Dh’fhalbh mise ’s shuidh mi as an t-seithir. Thionndaidh an nighean ’s cha do rinn i ach coire chur air teine as a’ mhionaid. Dh’éirich a’ chailleach; chaidh i a null, ’s cha robh sian a thachair rithe nach e breab a bheireadh i dha; cha robh peul a tachair rithe nach doireadh i gliog air! Shealladh i ormsa. Cha robh mi tuigsinn fo Dhia gu dé ’n rud bu sgial dhi. Bha mi ’g radha rium fhìn gur h-e briagan mollaichte air choireigin bh’air an cur orm a bh’ann. Dh’fhalbh i ’n seo agus dhùin i sìos an dorus, agus chuir i cùl ris an dorus.

“An dug a’ chlann aig Mgr Mingios” ars ise “brath dhu’sa a sheachdain gus an nochd gu tighinn a nuas ann a’ seo?”

“Da, thug” arsa mise, “ach bidh iad sin uaireannan, bidh iad duilich an creidsinn.”

“Tha mi cinnteach gum bi, agus feadhainn eile duilich an creidsinn”

[TD 56]

ars ise. “Ach gu dé, a’ mhic an fhir-sa, a bha thusa deanamh air an nighinn agamsa oidhche ’n tèarm?”

Cha robh fios agamsa fo Dhia gu dé ’n rud a chanainn, agus an nighean mu m’ choinneamh!

“Dé b’urrainn mise dheanamh oirre ach an rud a nithinn* (5) ri a màthair?”

“Da, a rasgail” ars ise “cha n-eil e dol a thighinn as cho math dhu’sa. Cha b’fhiach dhut freagairt an déidh dhomh fios a chur ugad. Ach tha feum agad gun dàna tu an nochd, neo chuirinn-sa fear dha t’iarraidh a bheireadh gu tighinn thu.”

“A Dhia m’anam” ars an nighean “fiach am fan sibh sàmhach, a mhàthair, bheir sibh air a’ ghille gun teich e.”

“Air Muire ma tà” ars ise “cha n-fhaigh e teicheadh” ars ise, ’s a cùl’ ris an dorus.

“Da, gu deara, cha n-eil e glé fhurasda an ceartuair” arsa mise.

“Nach ann agamsa tha am fiach air do shàilleabh. Sin i agad a nist air a cur dhachaigh. Dé a nist a tha thu dol a dheanamh? Feumaidh tu a nist a gabhail agus a cumail!”

Bhrist an gàire air an té bha shìos agus chuala mi e aig ceann shìos an taighe agus chluinneadh tu aig an taobh a muigh dha’n taigh e! A Dhia, thuirt i rium fhin dìreach gur h-ann a’ fiachainn ri rise a thoir’ asam a bha i!

“Dean air do shocair” arsa mise. “Cha n-eil fhios a’m nach eil an sin ach rud a bhiomaid gu math toilichte as.”

“O, well, well, ceart gu leòr” ars ise “ma thà, ’s ann a bhios sinn na’s càirdeile riut.”

“Da, gu deara, cha b’fhuilear dhut” arsa mise.

Thogadh a nall an t-seithir is shuidheadh (6) ri m’ thaobh. Bu cho math leamsa an droch-spiorad a thighinn ri m’ thaobh rithe!

“Cha n-eil an còrr a dhìth air Mgr Mingios shuas a’ sin” ars ise “ach seirbhisich phòsda a dh’fhanas aige, taighean gu leòr aig’ a’ sin ’s gun duin’ unnta, ’s do’ gum bi mi fhìn a’ faighinn mo dhìnnearach agaibh nuair a bhios mi ’g obair shuas a’ sin!”

“Bu chollach gum bi, agus ur suipeir” arsa mise.

“O, well, ma tha, ’s do’ gu bheil an gnothach ceart gu leòr. Agus cuine tha thu dol dha pòsadh?”

“O, tha mi cinnteach gu feum mi stad gu latha tèarm” arsa mise.

“Cha dean sin feum, ach as a’ mhionaid! Dé tha i gus a bhith deanamh

[TD 57]

a’ seo? Tha té eile a’ seo. Agus feumaidh tu pòsadh leis a’ mhinisteir, agus tionndadh, leatha.”

“A leabhara, (7) tionndaidh” arsa mise “ach ’s ann ’sa leabaidh!”

“Cha dean sin feum!”

“Dé a nist an rud a nì mi?”

Bha an nighean eile air an taobh a bhos a’ sìor-iarraidh oirre fuireach sàmhach, agus sin mar bu mhios’ i.

“Well, tha mise coma, ma tha i fhéin deònach. Nach ann chon an aon Dia a tha sinn ag iarraidh uile?”

“’S ann gu dearbh” arsa mise.

“Well, ma thà, cha n-eil dàil ri bhith agaibh. Bidh ur n-ainm ris a’ bhòrd am màireach.”

Cha robh fios a’m fo’n t-saoghal gu dé chanainn rithe. Bha mi ’g radha rium fhìn “a nighean an uilc, ma’s e sin an turus a th’agad riumsa, cha do thoill thus’ ach do bhruich, ’s e thoill thu.”

Bha an tì deiseil aig an nighinn ’s dh’éibh i dha piuthar tighinn a nuas chon an tì, ’s thànaig i ’n sin a nuas, is rudeigin aice ’na làimh.

“A Dhia” ars ise “nach tusa fhuair an garbh-aghaidh!”

“Da, ’s mise fhuair sin” arsa mise, “nam faigheadh a h-uile fear a leithid, cha bhiodh iad cho tric a’ falbh leotha.”

“Gu dearbh, cha bhiodh” ars ise.

“Ah, rasgail” ars a’ chailleach “a Dhia ma tà, cha n-eil an t-òganach cho furasda a chur an coinneamh a chùil.”

“Da, tha feum aige-san air a’ sin” arsa mise.

“Siuthad, siuthad a nist, gabh do thì; siuthad! ’S iomadh tì bhios againn còmhla fhathast!”

“Tha mi an dòchas gura h-iomadh. Cha n-eil cùisean ach tioram an nochd, ach—”

“Bidh e na’s fheàrr na seo fhathast. Siuthad! Gabh do thì!”

Nuair a bha an tì a’ seo seachad, dh’éirich an nighean. “A Dhia” arsa ise “tha an t-amm agamsa falbh, mun déid mo dhùnadh a mach. Do chaill thu sian ’sa bith oidhche ’n teàrm, Aonghais?”

Dhia, smaointich mi air sporan Dhòmhnaill “Da, cha do chaill mise sian, ach chaill mo chompanach e, ’s cha robh e ach ionann ’s ged a chaillinn fhìn e”

“Dé chaill e?” ars ise.

“A sporan ’s a thuarasdal” arsa mise.

“Da, fhuair mis’ e” ars ise.

[TD 58]

“Càit a Dhia an d’fhuair thus’ e?” arsa mise.

“Fhuair” ars ise “ann am bocsa na cartach. Nuair a bha mi tighinn as a’ chairt shìos aig a’ bhaile, bha e dìreach fo m’ làimh. Nuair a chaidh mi a staigh dha’n t-solus, ’s ann a chunna mi gu dé bh’ann. Dh’fhoighneachd mi dheth fhéin do chaill e sian, thuirt e rium nach do chaill. Bha e foighneachd dé fhuair mi, ach cha d’fhuair e sin a mach; agus bha dùil a’m gura tusa chaill e, ’s tu bha ’nad shuidhe ’sa chairt.”

“Da, cha mhise chaill idir e” arsa mise.

“’S e slipadh as a phòca a rinn e” ars ise “nuair a bha e ’na shuidhe aig toiseach na cartach.”

“Deara, ’s e” arsa mise. “A’ bhriogais a bh’air, cha n-fhanadh rud ’sa bith ’na pòcan, ’s e side’s pockets a bh’oirre.”

“Well, ma thà” ars ise “bheir thu uig’ e.”

“Gu deara bheir” arsa mise.

Gu deara, bha mise glé thoilichte nuair a chuala mi gura seo an gnothach a bha rium! Dh’fhalbh mi agus dh’fhosgail mi e ’s thug mi as not.

“Well, gabhaidh mise a dhànadas fear dhiu siod a thoir’ dhu’sa air son t’onoir.”

Cha ghabhadh bonn-a-sia.

“Cha ghabh” ars a’ chailleach “bheir thusa chon a’ ghille bhochd leis bu leis (8) e. ’S daor a thànaig e as a chorp fhéin.”

“O, well, mura gabh” arsa mise “tha mi an dòchas gun cuimhnich e fhéin dhi ann an dòigh air choireigin eile, neo mura cuimhnich e cha mhór as fhiach e.”

“Dhia, ma thà, cha n-eil thusa dol a dh’fhaighinn dheth leis a’ sin.”

“Cha n-eil mise ’g iarraidh dheth” arsa mise.

“Feumaidh tu nist ma thà falbh agus a faicinn dhachaigh sàbhailte, an déidh tighinn a nuas an seo an nochd agus a sheachdain gus an nochd, chor ’s t’fhaicinn.”

“Leabhara, chì mise dhachaigh i ged a bhiodh e gu ruige Lunnainn.”

“Bheir do cheart-aire, ma thà, nach dean thu sian ceàrr oirre.”

“Cha dian, gu dearbh.”

Dh’fhalbh mise leis an nighean aig cailleach Iain Dick gun do dh’fhàg mi as a’ chitsinn i; agus bha iad air a dhol a chadal as an taigh nuair a ràna sinn, ach bha an dorus air—cha robh e ach air a bholtadh a mach ’s an lamp’ air a fàgail laiste ’sa chitsinn. Tharraing mise an uair sin air an taigh agus a h-uile duine ’na chadal. Chaidh mi staigh, ’s chaidh mi suas a staighre, ’s bha iad ’nan ròin as na leapannan. Bha esan a nall air a tharsaing as a’ leabaidh, ’s bhut mi e. Thog e cheann.

[TD 59]

“Tha thu air tighinn!”

“Tha.”

“Dé an turus a bha aig cailleach nam mollachd ud riut?”

“Nach robh air son na h-ighinn” arsa mise.

“O, nighean an fhir-sa” ars esan. Thòisich mis’ air gàireachdaich.

“Tog do cheann!” arsa mise. “Seall siod.”

“Dé tha ’n siod?”

“Seall do sporan!”

Gheàrr e leum rùis’te a mach as a’ leabaidh. Tha mi cinnteach gur h-e sin airgead bu mhutha a rinn a thoileachadh riamh ris!

“Ach a Dhia” ars esan “có fhuair seo?”

“Fhuair Màiri Iain Dick” arsa mise.

“Càit a Dhia an d’fhuair i e?”

“Fhuair i ann am bocsa na cartach. Sin nist an rud a tha thu smaointinn a chaill thu as a’ bhaile.”

“A Mhuire, Mhuire, nach mise bha lucky! Ach mura bi’ (9) tusa suirghe air nighean Iain Dick cha d’fhuair mise sgilinn riamh dheth!

“Seo” arsa mise “a h-uile sgilinn dheth; ach fiach an nist an cuimhnich thu air rudeigin a thoir’ dhi, air son a h-onoir; bha mise tairgsinn not dhi, ’s cha ghabhadh i bonn-a-sia bhuam.”

“O, leabhara, gheibh i sin.” Bha e cho toilichte ris an rìgh. Agus sin mar a dh’fhàg mise cailleach Iain Dick!


28. NA GEAMS A B’FHEÀRR A CHUNNAIG MI RIAMH (53)

’S ann an Abair Fealdaidh a bha mi an uair ud, gheobhamaid gu geams (1) a’ bhaile a h-uile duin’ againn, ach bha sinn a’ bhliadhna a bha ’n seo air geams a’ bhaile, ’s cha robh orra ach rud a bha sinn eòlach gu leòr air’ dannsadh ’s pìobaireachd ’s reis.* Ach an aithbhliadhna, bha geams air an adbhertiseadh a bha gus a bhith ann am Birnam, agus a’ chabhalraidh gus a bhith ann, agus bha na Seaforth Highlanders gus a bhith ann, bha sham fight gus a bhith ann, agus, o, seo an rud a bha ceart air son a dhol dha fhaicinn, agus bha cheap fare gus a bhith ann, gheobhamaid return na bu lugha na phàigheamaid air single roimhe sin, as a h-uile stèisean an Alba.

Co dhiù, latha nan geams an Abair Fealdaidh, ’s ann a’s t-samhradh a bha iad a’ tighinn dheth, agus ’s ann a’s t-fhoghmhair a bha na geams ann am Birnam. Rinn sinn suas ri chéile nach rachadh gin againn chon nan geams gu ruig’ Abair Fealdaidh. Bha sinn ag obair air tanachadh tuirneap. Co dhiù, thànaig am bodach a nuas feasgar far an robh sinn.

[TD 60]

“Da, gu dearbh” ars esan “bha dùil a’m nach robh na gillean agam cho glic. Cha deach sibh chon nan geams idir.”

“Cha deach” arsa sinne, “chunna sinn reimh’ iad.”

“O, ’s math a fhuair sibh sin” ars esan, “cha chuireadh e sgilinn ’nur pòca, ga brì (2) mar a chuireadh e rud as.”

Ach co dhiù, nuair a bha ’n seo latha nan geams ann am Birnam a’ dol a thighinn dheth—bha foghmhair uabhasach fhéin math ann, bha pàirc arbhair deiseil air son a cur a staigh as an robh fichead acaire. Bha sinn ag iarraidh air a’ ghréidheir bruidhinn ris a’ mhaighstir fhéin ’s gu robh dùil againn falbh chon nan geams. Cha bhruidhneadh, ach “bruidhnibh péin ris.” Ach co dhiù, ’sa mhaduinn latha nan geams cha robh ach nuair a rinn sinn biadhachadh nan each as an stàbla ’s a fhuair sinn a glanadh, ghabhadh dha’n bhosaidh ’s thòisich sinn air cur umainn. Nuair a bha am bodach a’ gabhail fadachd nach robh sinn a’ dol a mach, thànaig e mach, ’s chaidh e chon na stàbla, ’s cha robh duine an sin aige ach an gréidheir.

“Cà’il na gillean?” ars esan.

“Cha n-eil fhios agam” ars an gréidheir “cà bheil iad, tha iad thall mu’n bhosaidh an sin.”

“Gu dé ’n rud tha iad a’ deanamh an sin?”

“Tha, falbh gu geams.”

“A’ falbh gu geams?” Ghabh e nall chon a’ bhosaidh. Bha mise nighe m’aodainn gu h-ìseal ’s bha càch shuas an staighre a’ cur umpa.

“Gu dé tha ’n seo?” ars esan, ’s e seasamh as an dorus. “Cà’il càch?”

“Tha iad shuas an staighre” arsa mise.

“Dé tha iad a’ deanamh an sin?”

“Tha iad a cur umpa” arsa mise “a’ falbh gu geams.”

“A’ falbh gu geams? Cha deanadh Alba an gnothach ribh! Well, well, well, cha chuala mi riamh an leithid. Ma nì i an t-uisge an déidh an latha an diu, cha déid e as a’ chuimhne gu ceann chóig bliadhna!” Sheall e air an uaireadair. “Ma thà” ars esan “tha ’n t-amm agaibh cabhag a dheanamh, mum beir sibh air an treun, agus nuair bhios sibh deiseil, theirigibh sìos dha’n taigh, tha mi cinnteach gum bi airgead a dhìth oirbh. Cuiridh Dunnchadh leis a’ mha-sìn sìos an fheadhainn a tha deiseil agaibh, bidh iad a’ falbh as a’ mhionaid. Agus nuair a choinnicheas càch e, tillidh e leò, mun caill sibh an treun; cha doireadh am ma-sìn air falbh air fad sibh.”

O, ’s sinn a bha toilichte. Dh’fhalbh sinn, agus bha againn ri changeadh

[TD 61]

ann am Baile ’n t-Sluig. Thànaig sinn a mach ann an Baile ’n t-Sluig, agus thànaig trì treunachan ro’n stèisean agus cha n-fhaigheadh aon duine fhéin àite-suidhe unnta; bha iad a’ murt a chéile na bh’air an stèisean. Bha ’n stationmaster ’gan cumail air ais, ’s ag radha riuth’ “Deanaibh air ur socair, ’s gheobh sibh treun an ceartuair.”

Ach co dhiù, ’s ann air a’ cheathramh té a fhuair sinn air falbh, agus nuair a rànaig sinn, mun deach sinn a staigh chon nan geams idir, thachair an fheadhainn a bha an siod ruinn, agus iad ag obair air dannsadh a muigh air stéids, agus bha miosan terrier do chù aca, agus aodach goirid orra suas chon nan glùinean, agus ’s e bòtainnean a bh’orra, dithis nighean, agus adaichean cruaidh orra mar gum faiceadh sibh air coidsman, agus bha an cù cho math gu dannsadh riutha fhéin ag gearradh bhoc (2) air a’ phlatform; agus thuiteadh an seo an ad far an cinn agus as an tighinn mu’n cuairt gheobhadh an ad breab suas ’s bha ceann ’na broinn nuair a bhiodh i tighinn a nuas!

Ach Dhé na truaigheadh! siod suas an cù fo h-aodach an seo, cha robh sgial agam air; chunna mi an seo e cur a mach a chinn aig a h-amhach; thug e leis a cheann. An ceann mionaid, chunna mi poc’ a’ tighinn air muilichinn a seacaid, chuir e mach a cheann aig a làimh! Thug e leis e. Bha àsan a’ dannsadh; bha an crowd a’ cruinneachadh. Dh’iarradh an sin oirnn a dhol a staigh do hàl a bh’aca ann a’ shin. Nuair a chaidh sinn a staigh shuidh sinn air triosdachan (3) a bh’ann, agus dh’fhalbh té dhiu sin agus ghabh i suas chon na stéids agus bha bòrd aice air an stéids. Thànaig i nall agus dà chrogan silidh aice, agus thionndaidh i air an cliathaich iad air a’ bhòrd gu faiceamaid nach robh sian unnta. Bha bocs as an robh min sàibheadh a staigh fo’n bhòrd, agus thòisich i air toir’ min an t-sàibheadh bha as a’ bhocs, agus i ’ga chur ann am fear dha na crogain. Chuir i trì làin a dùirn as a’ chrogan dheth, agus chuir i càrd air a bhialaibh.

Thug i ’n seo uice neapaigin—’s minig a chunna mi a leithid aig tramp—fear breac dearg, agus phaisg i e, agus chuir i as a’ chrogan eile e, agus chuir i càrd air a bhial. Thug i ’n seo uice revolver agus chuir i airgead trì sgilinn ann am bìdeag do phàipear agus thòisich i air a thoinneamh, gus an dug i amhach chaol air cho fad sin, agus chum i mach e, agus loisg i air leis a’ revolver, ’s dh’fhalbh airgead an trì sgilinn! Dh’fhalbh i agus thog i rud far a’ chrogain as na chuir i min an t-sàibh, agus leum calman as a’ sin chon a’ bhùird, ’s chrath e e fhéin, ’s dh’fhalbh smùid a mhin an t-sàibhe as na h-itean aige. Leum e gu gualainn, leum e far a guailneadh

[TD 62]

a null dha’n uinneig. Bha e dùrdail ’s a’ coiseachd air ais ’s air aghaidh as an uinneig, ’s mi coimhead air, bheirinn mo mhionnan gur h-e fear dha na calmain a bh’ann an Loch Aoineort a bh’ann!

Thog i an seo an càrd bho bhial a’ chrogain eile, ’s thànaig nathair as cho fad siod, nuas air a’ bhòrd, ’s o! choinnich ise leis a’ chrogan aig ceann a’ bhùird i, ’s chaidh i dha’n chrogan air ais. Chuir i càrd air a bhialaibh. Thuirt mi rium fhìn gu robh mi fada gu leòr ann an àite mhollaichte a bha ’n siod! Cha do rinn mi ach mi fhìn ’s am fear a bha còmhla rium tarraing air na geams an uair sin a staigh.

Agus sin aona-gheams a b’fheàrr air an robh mise riamh! Nuair a thòisich iad fhéin agus saighdearan nan each, thòisich an sham fight aca. Bha na h-eich an toiseach, a’ chiad rud a thòisich iad air, gearradh leum air àirde. Bha ceithir fleugachan (4) air an cur rompa, agus bha barran chraobhan air an cur ris na fleugs, air chor is nach goirteadh iad casan nan each an amm leum seachad air. Bha iad a faighinn prizeachan air a shon sin, an t-each a b’àirde leumadh. Nuair a bha sin seachad aca, chaidh an uair sin ceithir postachan air an cur suas ann am miadhain na pàirce, agus bha fiodh do mhaide tarsaing air mullach a’ phosta, agus bha bìdeag do wire air ceann a muigh do’n mhaide, agus bha leamon air a chur air a’ sin. Bha iad an uair sin a’ tighinn leis na h-eich fiach có ghearradh na ceithir leamons leis a’ chlaidheamh, dol seachad dìreach aig full gallop. Well, bha aoinfhear dhiu bha toir’ leis na ceithir!

Nuair a bha iad ullamh dheth sin, chaidh an uair sin ring a chur ann an àite leamoin, fhuair iad an uair sin na spears, agus fiach có a bheireadh leis na ceithir ringeachan. Bha feadhainn dhiu ’gan toir’ leotha. Cha robh gin dhiu a’ miss uile gu léir. Chaidh an sin pegs a chur as an talamh, draighbheadh sìos le plocannan. Fhuair iad an uair sin na spears, ’s thànaig na h-eich an uair sin fear as deoghaidh fir ’na ghalop fiach có bheireadh air falbh na pegs a bha ’n sin. Well, ’s e triùir no ceathrar nach robh peg aca air bàrr a’ spear a’ tighinn mu’n cuairt ’s a’ tilleadh suas air ais. Sin sian cho glan ’s a chunnaic mise eich a’ deanamh riamh.

Chaidh an uair sin trì—bha trì pólaichean air gach taobh, agus chaidh ball a chur air mullach a h-uile pól dhiu, ach cha robh iad mu choinneamh a chéile idir. Bha iad an uair sin a’ tighinn leis na h-eich eadar na pólaichean a bha ’n sin fiach—agus pól cumhang aca ’nan làimh, fiach an cuireadh tu ball a bha ’n seo far mullach a’ phóil le ceann a’ phól agad. Well, ’s e fear ainneamh nach robh; cha robh gin miss uile gu léir; cha robh.

[TD 63]

Nuair a bha seo seachad aca, chruinnich iad suas uile gu léir, ’s thànaig iad an uair sin ann am form fours; ghabh iad a mach air a’ gheat’ cùl na coilleadh uile gu léir. Thànaig an seo na Seaforth Highlanders. Rinn iad sin camp’ ann an ceann shuas na pàirc. Thànaig oifigeach le sin a nuas agus fear aige ’ga chur air gheàrd a bhos, agus ’s ann ag actadh na Zùlùs a bha iad, adaichean bog orra. Agus cà robh iad ’ga chur air gheàrd ach [? air] té dha na fleugs air an robh na h-eich a’ leum seachad. Bha e ann an shin air ais ’s air aghaidh, ’s thill an t-oifigeach suas. Chaidh an campa—ghabh e mu thàmh, cha robh duine ri fhaicinn ach am fear a bh’air gheàrd. Dh’fhalbh e ’n seo agus leag e ’m fleug, agus shealladh e suas an dràsd ’s a rithist, agus cha robh e faicinn sian. Shealladh e ’n sin air a’ gheat’ a mach, ’s cha robh e faicinn sian. Dh’fhalbh e ’n seo ’s shuidh e air a’ fleug. Chuir e ’n seo làmh ’na achlais is thug e a mach botal as achlais; thug e deoch as a’ bhotal. Cha b’fhada gus a thòisich e air tuiteam ’na chadal. Mu dheireadh thall, lobhair (5) e.

Ach thànaig an seo dà scout, dithis dha na h-eich, staigh chon na geat. Nuair a chunnaic iad an geàrd ’na chadal, o! chuir iad mu’n cuairt air ais gu càch. Ann an trì mionaidean bha àsan a staigh aig a’ gheat, agus iad ann am form forms dìreach as a’ gheat. Well, thànaig an dithist, an dà scout a bha ’n seo, a staigh agus ghabh iad mu’n cuairt clìor is an geàrd, agus thànaig an seo fear dhiu as an dìollaid agus rug e air a riofal agus lùib e glùn agus e a’ dol a losgadh air. Ach bha seo dona leis a dhol dha mharbhadh leis is e ’na chadal. Thòisich e ’n seo air iadhladh air gus do rànaig e e, ’s nuair a rànaig e, sheall e, agus a’ chiad rud, thug e bhuaidhe an riofal ’s a’ bheuglaid, ’s chuir e thall iad. Sheall e ’s chunnaic e am botal; rug e air a’ bhotal ’s thog e eadar e ’s a’ ghrian e fiach an gabhadh e dram thoir’ as; chuir e ’na bhrollach e. Fhuair e pìos do ròp’ agus cheangail e dhà, chois r’a chéile, agus nuair a fhuair e a dha chois air an ceangal ri chéile, rug e an uair sin air amhaich air, agus thugadh na dùirn ud dha mu’n cheann! O, lig am fear sin na h-éibheannan ’s e ag iarraidh mathanas, mathanas, <eng>‘mercy, mercy, mercy’!<gai> Dh’fhalbh e an uair sin is rug e air ceann an ròpa ’s thug e leis a null e chon an fhir eile ’na phrìosanach.

Shìn e an ròpa dh’an fhear eile, ’s am fear sin—cha b’fhaide a cheum na ceum circeadh ’s a dhà chois cha mhór nach robh iad nàilte ri chéile! Co dhiù, bheireadh e sùil an dràsd ’s a rithist air an fhear a ghlac e air a chùlaibh, agus nuair a chunnaic e am fear sin a’ cur a chois as na stiorapan a’ dol air muin an eich, thug e spìonadh air an ròpa nuair a bha e air

[TD 64]

muin an eich, ’s a mach a ghabh e! Lig am fear sin an éibh ’s leum am fear eile as an dìollaid ’s rugadh air an riofal ’s ligeadh i siod as a dheoghaidh ’s thuit e marbh air a’ chnoc, peileir air a dhol ’san druim aige, ’s bha e flat ann a’ shiod.

Ach a ghràidhein! nuair a chuala—dhùisg seo an fheadhainn a bha as a’ champa—ach mar a bha an uileathruis an sin a’ faighinn deiseil! a staigh a bha na h-eich an uair sin, agus bha iad mar gu faiceadh tu faileas, dìreach, nuair a bha iad a’ tighinn a staigh air a’ gheat, a h-uile ceithir, bha iad dìreach a’ dol ann an streath aoinfhir dìreach air an rathad eile. Thànaig an seo volley far a’ ghearasdain a nuas, agus an t-each a bh’air thoiseach, thuit e. Dh’fhalbh càch mar gum biodh stuagh, dìreach air flat air an talamh. Leum na saighdearan air an cùlaibh. Thàradh an riofal dìreach air a’ chorp aige, ’s thòisich an losgadh, cha n-fhaiceadh tu an uair sin ach toit, blanks!

’S e cas an eich a bhristeadh nuair a thuit e, a’ chiad-fhear. Thòisich an saighdear air bandaidseadh caol a choiseadh, agus thug fear dha na bha ’sa champ’ an aire dha agus thànaig e nuas le ruis leis a’ bheuglaid gus a chur ann, agus chaidh peileir ann fhéin, agus thuit e; ach fhuair am fear sin e fhéin a shlaodadh suas dha’n champ’ air ais. Bhandaids am fear sin cas an eich, ’s e cas deiridh aige bha air a bristeadh, ma b’fhìor. Ach bha iad an seo, muinntir nan each, a’ cur a mach dà urchair mu’n aointé ’s a bha an fheadhainn a bha as a’ champa cur a mach.

Ach fhuair iad an seo òrdan charge. Leum iad air muin nan each, agus am fear a bhristeadh cas an eich aige, leum e air chùl an fhir eile. Suas a bha iad an uair sin agus an sgiamh a bh’aig na h-eich a’ dol suas, a ghràidhein! chuireadh e eagal ort. A staigh air am feadh! Dh’éireadh e air a dhà chois deiridh agus dh’fhalbhadh e dìreach fad an taighe air a dhà chois deiridh, ’s an saighdear air a mhuin, ’s e sgiamhail, nach robh e faighinn dìreach cead a’ spleadradh le chasan! Ghlac iad an campa ’s thug iad a mach as—thànaig balbhadh air an t-saoghal an uair sin ’s cha robh sian ri fhaicinn ach am fear a bha air gheàrd, bha e marbh ann am miadhain na pàirc, ’s an t-each a bhristeadh a chas, bha e ’na shìneadh air an taobh eile, thall.

Ach gu dé b’iongadaiche na am fear a bha marbh a’ togail a chinn, agus choimhead e suas an rathad a bha ’n camp’, agus choimhead e ’n seo mach an rathad eile, agus cha robh e faicinn sian. Chunnaic e an seo an t-each. Dh’fhalbh e air a bhial fodha pìos, stadadh e an dràsd ’s a rithist, cha robh fios, a Dhia! cà robh e gus a dhol, ach bha e deanamh dìreach air

[TD 65]

an each, air an each mharbh. Rànaig e ’n seo an t-each, agus ghabh e suas ri corp an eich. Thug e treis ann a’ shin, ’s chunnaic e ’n seo a’ chas aige air a bhandaidseadh. Thòisich e air fiachainn a choiseadh fiach an robh i—cà robh i briste. Thòisich e ’n seo air fuasgladh a’ bhandaids dhi. Dh’fhuasgail e dhi. Rinn e ’n seo a mach nach robh i brist’ idir. Dh’fhalbh e ’n seo ’s dh’fhuasgail e ceann an eich. Thog e ceann an eich, lig e as e, ’s thug an ceann aige glag air a’ chnoc! Dh’fhalbh e ’n seo is thòisich e air fosgladh sùilean an eich ’s a’ coimhead ’na shùil. Cha robh siod a’ gluasad, no carachadh. Rug e ’n seo air bhial air ’s dh’fhosgail e bial an eich is thòisich e air séideadh ann am bial an eich, ’s o! mar a robh gàireachdaich an sin nuair a chunnacas e cur anail as an each! Lig e ’n seo as a cheann, agus lig e cheann sìos. Thug e ’n seo togail beag do cheann an eich. O! thòisich esan air a chlabaigeadh (6) ’s air a chlabaigeadh ’s sìos air a chùlaibh bha e, chuir e a chas as an dìollaid, a nall air a mhuin.

Leum siod air a bhonn ’s a mach a ghabh e! a’ tarraing air a’ gheat. Thog am fear a bh’air a mhuin dheth an ad a’ toir’ cheer dha’n fheadhainn a bha ’nan suidhe! Thug an fheadhainn a bha sa champ’ an aire dha. Dh’fhalbh a dhà eile as a dheoghaidh—am faiceadh tu dìreach coineineach ’na ruith ro’ chù? Nuair a bha an dà each dìreach gus a bhith aige, bha e ’ga bhualadh fhéin air a’ chorp ris a’ chnoc; bha a dhà eile dol seachad air. Bha esan air an rathad eile.

Mu dheireadh, thànaig fear dhiu roimhe, agus bha fear eile as a dheoghaidh dìreach as an amm an robh iad tighinn mu’n cuairt, an claidheamh aige dìreach ’ga thogail agus thog esan a dhà làimh; chrom an t-each a cheann eadar a dhà chois. Cha n-fhaiceadh tu collas an eich sin a’ glogadaich suas ’s e air a ghlacadh, saighdear gacha taobh dheth! Well, sin sian a b’fheàrr leamsa a chunna mi riamh, agus a bhith ’gan coimhead!

’S e rud mu dheireadh a rinn iad leis na h-eich, dhanns iad Scotch reel ann am miadhain na pàirceadh, ’s am band a’ seinn!

Thànaig sinne dhachaigh agus lá’r-na-mhàrach thòisich sinn air cur a staigh arbhair, agus cha do chum sinn uair gus an robh raoide mu dheireadh as an iothlann, sinn ag obair gus an dubhadh i; agus fhuair esan a staigh a h-uile gas dha’n arbhar gu math tioram, ged a bha feadhainn eile, gu leòr dhiu, grodadh air na h-achaidhean; agus bha e fhéin ag radha nach do chaill esan air na gillean a ligeil chon nan geams, gu robh a chuid barra-s’ as an iothlann, agus e aig càch a’ grodadh an diu air na h-achaidhean!

5 – 704538 Lochlann. Bd 5

[TD 66]

IV
BOTH RAINICH

29. MAR A CHAIDH MI DO LOCH TUMAIL (60)

Nuair a dh’fhàg mi Taigh Rìnidh, bha mi ’g radha ris a’ mhaighstir gu robh mi dol a thighinn dachaigh, nach robh mi dol a ghabhail fasdadh idir. Well, bha seo ceart gu leòr leis, nuair a chuala e gur h-ann a’ tighinn dachaigh a bha mi. “’S e rud math tha ’n sin” ars esan “gillean a’ cumail suas na dachaigh.”

Chaidh sinn an seo, chaidh sinn chon a’ mhargad agus—gu ruig Abair Fealdaidh. Bha gille a mhuinntir Uibhist, bha e muigh, agus thachair e orm as a’ bhaile, agus dh’fhoighneachd e dhiom an d’fhuair mi fasdadh. “Cha d’fhuair” arsa mise “cha do ghabh mi fasdadh fhathast.” “’S a bheil thu air son àite?” ars esan.

“Tha” arsa mise.

“Da” ars esan “bha fear a’ bruidhinn riumsa shìos ann a shiod an ceartair, fhiach am faicinn secondman dha.”

“Cà bheil e?” arsa mise.

“Tha aig taobh Loch Tumail” ars esan.

“’N e deagh-àite th’ann?”

“’S e, gu deara” ars esan, “thug mise trì bliadhn’ aige.”

Well, cha n-fhaigheadh tu ach fasdadh bliadhna, cha robh fasdadh sia mìosan a’ dol idir.

“Ah, well, ma thug thusa trì ann” arsa mise “shaoilinn gu faodainn-s’ aointé thoir’ ann. ’N e deagh-mhaighstir a th’ann?”

“O, ’s e, gu deara” ars esan. “Gabh a nuas, ma tha, cha do rinn mise ach dealachadh ris a’ bhoss ann a’ sheo.”

Ghabh sinn sìos; thachair e dìreach air a’ sguaibhear ruinn.

“Seo agad gille” ars esan “nach d’fhuair àite ghabhail fhathast.”

“O, glé mhath” ars esan—’s e Tòmas Dòmhnallach a bh’aire-san. “Glé mhath” arsa Tòmas. “Bheil thu aig seirbheis a’ seo reimhe?”

“Tha” arsa mise. “Tha mi aig seirbheis ann an Taigh Rìnidh.”

“O, aye” ars esan. “Bheil thu—an ann a’ sin a tha thu?”

“’S ann” arsa mise.

“Dé an ùine o’n a thàna tu ’n sin?”

[TD 67]

“Tha còrr is dà bhliadhn’ ann” arsa mise.

“O, deara, ma thà” ars esan “bu chollach gum biodh tu fiod gu leòr air mo shon-sa. ’S e secondman a tha dhìth ormsa. Dé an tuarasdal a bhios tu ’g iarraidh?”

“Dhia, cha b’fhuilear dhomh faighinn sia diag no còig diag co dhiù” arsa mise.

“Ah, well” ars esan “tha na tuarasdail a nuas am bliadhna. Cha n-eil e dol na’s àirde na cóig diag aig fear ’sa bith. Ach bheir mi dhut trì nota diag.”

“O, cha dean sin feum” arsa mise.

“O, well” ars esan “cha n-eil a leithid a dh’obair agam agus a tha ann an Taigh Rìnidh idir. ’S aithnte dhomhsa Taigh Rìnidh glé mhath.”

“O, well, tha mi cinnteach nach ann air son a bhith ’nar tàmh” arsa mise “a bhios sibh ’gam iarraidh idir. Dé th’agaibh, co mhìod acaire th’agaibh as a’ h-uile break?”

“Tha mu fhichead acaire ann” ars esan.

“’S a bheil agaibh ach an dà phaidhir each?”

“Cha n-eil.”

“Dé, cha chreid mi nach bi obair gu leòr a’ sin fhéin, ma thà.”

Bha gill’ òg agus e ’na sheasamh air a’ pheubhmant, air iomall a muigh dha’n pheubhmant, dìreach bìdeag bheag an taobh thall dhinn, agus ag éisdeachd ruinn, agus ag éirigh air a’ chorra—’m bàrr nam bròg, (1) mar seo. Ghabh e ’n seo a nall agus thànaig e air mo chùlaibh is rug e air ghaoirdean orm. Dh’fhàisg e e.

“Ah, Thòmais” ars esan, “tha am balach a tha ’n seo tuilleadh ’s a chòrr bog ’sa chnàimh air do shon!”

Thionndaidh esan ris cho fiadhaich. “Seachainn thusa e, bog no cruaidh ’sa chnàimh dha bheil e, gum bi mise ullamh dheth” ars esan, ’s e tionndadh ris. Cha do rinn am fear ach ghabh e seachad ’s a’ gàireachdaich ’s sheas e bìdeag an taobh shìos dhinn.

“Well” ars esan “gheobh thu ceithir nota diag, ma thà” ars esan “agus gheobh thu do loidseadh free a bharrachd air a’ sin.”

“O, glé mhath” arsa mise.

Dh’fhalbh e an uair sin, chuir e làmh ’na phòca ’s shìn e crùn dhomh, airgead fasdaidh. Dh’fhalbh e ’n sin far an robh Rob Mingeas, am maighstir a bh’agam.

“Tha mi air fear dha na gillean agad fhasdadh” ars esan ’s e tionndadh ris.

[TD 68]

“O, bheil” arsa Rob, ’s e tionndadh ris. “Cò fear a th’agad dhiù?”

“Tha, Angus MacLellan” ars esan.

“Aye? Bha dùil a’m nach robh am fear sin dol a ghabhail fasdadh an diu idir.”

“Well, tha fasdadh bliadhn’ agams’ air” ars esan, ’s e tionndadh ris. “’N e gille steadaidh a th’ann?”

“Well, ma’s ann ag iarraidh a theisteanas a tha thu” ars esan, “nam biodh fhios agamsa gu robh e fasdadh an diu, cha bhiodh e agadsa no aig fear eile neo cha ghabhadh e cumail far an robh e.”

Neo’r-thaing nach robh e toilichte an uair sin! Agus air là’r-na-mhàrach, thànaig Rob far an robh mi.

“’S eadh” ars esan, “do ghabh thu fasdadh air an fhéill?”

“Da, ghabh” arsa mise, “ach cha robh dùil ’sa bith agam fasdadh a ghabhail oirre nuair a dh’fhalbh mi as an taigh.”

“Well, ma thà” ars esan “’s fheàrr dhut fuireach far a bheil thu, agus cuiridh mi fhìn uige—dé thug e dhut a dh’airgead-fasdaidh?”

“Thug crùn” arsa mise.

“Cuiridh mi fhìn uig’ e, ma thà, ma dh’fhanas tu far a bheil thu.”

“Bheil sibh air son mo chur ann am prìosan?” arsa mise.

“Cha dean e sian ort ma dh’fhanas tu far a bheil thu” ars esan. “Ach nam fasdadh tu aig fear eile, dh’fhaodadh e tighinn riut.”

“Dé mar a chòrdadh sin ribh péin?” arsa mise. “Gu deara, cha n-fhaod e bhith cho dona ’s gu bheil e, nach doir mi bliadhn’ ann, co dhiù.”

“O, tha mi cinnteach gun doir” ars esan. “Ah, well, ma thà, fiach aig féill Pit Lòchraidh an aithbhliadhna, nach gabh thu fasdadh oirre gu faic mise mi fhìn thu oirre.”

“O, gu deara, cha ghabh” arsa mise.

Thug mise bliadhna aig Tòmas bochd, agus b’e sin an deagh-mhaighstir. Cha robh sinn ach air an aona bhòrd ris fhéin fad na bliadhna, a h-uile duin’ againn còmhla ris, agus cha do lig e riamh linn a dhol a mach droch-latha, feumamaid fuireach a staigh leis na h-eich; gheobhamaid rudeigin r’a dhianamh.

An aithbhliadhna, bha mi air son tighinn dachaigh an geamhradh sin, an déidh na bliadhna ùire, agus bràthair dhomh seòladh, ’s bhàsaich e as a’ Fhraing; cha robh staigh ach m’athair ’s mo mhàthair, ’s bha mi ’g ràdh rium fhìn gum biodh e glé thruagh dhaibh a bhith fad a’ gheamhraidh leotha fhéin, ’s gun diginn dhachaigh còmhla riutha treis. Là féill Pit Lòchraidh, cha deach mi dh’a h-ionnsaigh idir; bha an t-eagal orm

[TD 69]

ged a rachainn uice, gum bithinn air mo shnapadh aig cuideigin! Dh’fhan mi tughadh chruach fad an latha! Nuair a thànaig Tòmas dhachaigh am bial na h-oidhche:

“Cha deach thu idir chon a’ mhargad” ars esan.

“O, cha deach” arsa mise.

“Da, chunna mi do mhaighstir” ars esan, “do sheana-mhaighstir, ’s do’ gu robh e foighneachd air do shon; ach bha mise ’g innse dha gu robh thu dol dhachaigh fad a’ gheamhraidh, nach robh thu dol a ghabhail fasdadh idir.”

Sin mar a dh’fhàg mise Taigh Rìnidh.

’S ann an Nobhember a dh’fhàg mi e. Cha bhiodh féill chosnaichean ann ach aon uair ’sa bhliadhna. Bha i dìreach co’la diag ro’n tèarm. Bha móran, móran a’ cruinneachadh a’ siod; bhiodh ciadan ann. Bhiodh am baile tiugh leo, dìreach, an uair ud. Cha n-eil an diu a leithid idir ann. Bha féill chosnaichean ann am Peairt, ’s i an fhéill chosnaichean bu mhutha a bh’ann an Alba, Littledennan Market a chanadh iad rithe. Cha robh baile nach robh féill chosnaichean ann. Bha i an Struibhle, ’s bha i am Peairt, ’s bha i an Eilear-Nis, ’s a h-uile h-àite. Agus sin agad àit’ eile an robh iad gabhail fasdadh, nuair a bhiodh iad ’sa Mhilisi, aig na barrags, latha bhiodh a’ Mhilisi a’ faighinn mar sgaoil. A h-uile tuathanach a bha gill’ a dhìth air, bha e tighinn ann a’ shin. Sin mar a dh’fhasdadh mise an toiseach, agus theich mi!

’S e bliadhna a dh’fheumadh sibh fuireach ann. ’S e bliadhna bu bhicheanta a bha dol, ach bha e air fheadh Earraghaidheil a’ sin, ’s e sia mìosan gu math tric a bh’aca. Bha e fada gu leòr nan tachradh e dhuin’ a dhol a dhroch-àite. Nan tachradh e a dhuine dhol a dh’àite math, dh’fhaodadh e bhith coma ged a bhiodh dà bhliadhna air. Bha àiteachan dona gu leòr ann an àiteachan.

[Bha tuathanach] dà mhìle an taobh shìos dhinn, àite ris an canadh iad Bail’ an t-Seilich, agus cha robh seirbhiseach a’ fuireach aige, bha gu leòr air fàgail aig leath-tèarm. Ach an seirbhiseach a bh’aige a’ bhliadhna-sa, cha robh aige ach aon seirbhiseach, ach bhiodh e fhéin a mach ag obair còmhla ris. Agus tha mi tuigsinn nach e am maighstir bu mhios’ idir, ach gur h-e a’ bhean aige bha cus na bu mhiosa na e fhéin. Agus bha e fhéin agus bean an tuathanaich, cha robh iad a’ còrdadh idir ri seirbhiseach. A Dhia, cha ligeadh e leatha dhol a staigh air dorus na bosaidh, ach a dh’fhuireach aice fhéin. Bha e fhéin a’ deanamh a h-uile sian as a’ bhosaidh.

[TD 70]

Bha ’n seo an tèarm ann, latha an tèarm, ’s gu dé an obair a bh’aige ach am bualadh. ’S e muileann-each a bh’ann, agus bha e draighbheadh nan each a muigh, agus bha am maighstir a staigh ’sa mhuileann, a’ fìodadh a’ mhuilinn, agus bha esan agus an t-uaireadair aige ’na làimh, agus nuair a bha e dà uair dhiag, dh’éibh e “Bhó” dha na h-eich agus dh’fhàg e ’nan seasamh as a’ mhuileann iad. Dh’fhalbh e ’s ghabh e staigh dha’n bhosaidh. Agus cha robh e ach sian air dhol a staigh dha’n bhosaidh, nuair a thànaig bean an tuathanaich a staigh as a dheoghaidh agus dh’iarr i air an dorus a ghabhail.

“’S e seo m’àite-sa a nis” ars ise “clìor a mach as a’ seo!”

Sheall esan, agus bha peul uisge aige a thug e a staigh air son e fhéin a nighe, agus chàirich e am peul uisge m’a ceann. “Hala a nist” ars esan “bidh mise deiseil mum bi thusa tioram!”

Cha do rinn i ach tionndadh a mach, dìreach. Thànaig am maighstir. Cha duirt e guth ach lig e na h-eich as a’ mhuileann ’s ghabh e a staigh ’s thànaig e a mach ’s a thuarasdal aige ’s shìn e dha e!


30. AN OIDHCHE A RUG A’ BHÓ (64)

Nuair a bha mi aig an Dòmhnallach, aig taobh Loch Tumail a’ shin, bha am buachaille a bh’aige, ’s e Éireannach a bh’ann, ’s bha e sia bliadhn’ diag aige, agus dh’fhàs e bochd a’ bhliadhna bha ’n seo le rumatigs, bha e air a leabaidh. Agus ’s e peathraichean a’ bhodaich fhéin a bha deanamh na beothaichean, iad fhéin ’s an t-searbhana ann; cha bhiodh turus againne riu mura biodh agamsa ’s aig a’ ghille eile, mura rachamaid ’gan cuideachadh uaireannan. Bhiodh am bodach air falbh air feadh gach àite; ’s e corra-oidhcheadh a bhiodh e staigh. An oidhche bha ann a’ sheo, dh’fhalbh mi fhìn a null dha’n bhàthaich a chuideachadh nam boireannach, a’ toir’ suipeir dha na beothaichean; agus bha mart ann, bha laogh innte, bha i gu breith, bha an ceann-latha aice air a dhol seachad. Thuirt piuthar an tuathanaich rium, Màiri Mhór,

“Bheil thu eòlach air beothaichean, Aonghuis?

“O, aithnghidh mi iad seach na h-eich.”

“Fiach a’ bhó tha ’n sin” ars ise “bheil e fada mum beir i?” (Mart maol, dubh.)

“O, cha chreid mi gu bheil” arsa mise “Fada ’sa bith mum beir i.”

“Tha an ceann-latha aice air dhol seachad” ars ise, “agus tha teansa gu feum sinn fuireach dh’a caithris an nochd.”

[TD 71]

“Dé bheir thu dhomhsa ma dh’fhanas mi ’nam chaithris ’nur n-àite?”

“Rud sa bith a dh’iarras tu.”

“O, hala, ma thà”—bha nighean a mhuinntir an Eilein Sgiathanaich ’na searbhana aice—“hala ma thà a chadal” arsa mise, “fanaidh mise”. Bha fhios agamsa taght’ nach beireadh i! Dh’fhalbh ise a chadal. Chaidh mi fhìn dha’n bhosaidh. … mi a’ seo gun seallainn a mach dha’n bhàthaich mun rachainn a chadal. Las mi ’n lainnteir ’s sheall mi a mach. Bha iad ’nan laighe, a h-uile beothach riamh a bha ’sa bhàthaich. Ach dh’fhairich mi coiseachd thall aig taobh eile dha’n chlobhs’ aig dorus an stàbail. Stad mi, fiach gu dé—nochd an lùireach sin a nall, tramp, o! duine mór, ruadh, agus e ag iarraidh sealtair, fasgadh. O, oidhche chiùin reothaidh ann.

Bha crò air a chur air dòigh acasan air son an laoigh, fodar air a chur innte. Smaointich mi gum bu mhath an t-àit’ e a ligeil dha’n cròthaidh. “Trobhad, ma thà” arsa mise, “siod àit’ agad, stretch thu fhéin ann; ach fiach an éirich thu gu math tràth, gun clìor thu air falbh mun dig duin’ eile, mun éirich iad, gum faighear a mach ormsa gun do lig mi a staigh thu.” Fhuair mi dha pocannan gus a chur air a mhuin. O, bha e gu royal dheth ann a’ shin!

Dh’éirich sinn a’ sin aig cóig uairean, ’s ann a bhiomaid ag éirigh co dhiù; thàna sin a mach. Có chunnaig as a’ chlobhsa sinn ach piuthar a’ bhodaich, i fhéin ’s an t-searbhana, ’s iad a’ dol dha’n bhàthaich, a bhleoghainn.

“’N a rug a’ bhó, Aonghuis?” ars ise.

“Rug” arsa mise.

“A Dhia, car son nach do dhùisg thu sinn?”

“O, cha robh feum ’sa bith agamsa air ur dùsgadh.”

“Dé ’n laogh a th’aice?”

“Tha, laogh mór, fireann, ruadh. Tha e as a’ chròthaidh ann a’ shiod, fiach an doir sibh rud dha.”

Dh’fhalbh ise a null ’s lainnteir aice. Bha esan ’na chadal, ’s ann bha na pocannan m’a cheann. Thòisich ise air togail nam pocannan. Nochd an seo an ceann aige. “O, ghràidhein or ’o cheann maol ruadh!” ars ise. Thionndaidh an tramp a dhà shùil rithe, ’s lig ise ràn aiste ’s thuit i ann an dorus na cròthadh! A null bha an gill’ eile fiach gu dé bha ceàrr.

“Gu dé tha ceàrr?” ars esan.

“Coma gu dé tha ceàrr” ars ise “tha an donas aige ’sa chròthaidh.” Dh’éirich an t-Éireannach bochd, (’s e Éireannach a bh’ann, cuideachd)

[TD 72]

’s chuir e uime. Dh’fhalbh mise a null dha’n stàbal.* Ach, a ghràidhein, ach am bus a bh’oirre-san, nam b’fhìor gu robh i—a chionn an trig a rinneadh oirre! Cha robh mise ’g radha guth. Nuair a thàna mi an seo a staigh gu m’ bhreacaist, bha ise ’na seasamh thall a’ sìor-choimhead orm.

“An dug thu rud dha’n laogh?” arsa mise, ’s mi tionndadh rithe.

Bhrist a’ ghàir’ oirre. “O, ged théid thusa a sgafal na croiche, thigea tu as!”

’S ann aice-se a bha an laogh! Dh’innseadh dha’n bhodach e, ’s theab am bodach sgaoileadh glan a’ gàire. “O, rinn e taght’ oirbh” ars am bodach. “Rinn e dìreach taght’ oirbh!”


31. MAR A BHA AMHACH GHOIRT AGAM (66)

Ghabh mi fuachd ris a’ bhualadh. Bha reothadh is sneachd ann, bha e fad a’ gheamhraidh. Thànaig e beagan an déidh Nollaig’, agus cha do dh’fhalbh e gu miadhain an earraich; dh’fhalbh e le sìd’ uabhasach briagha. Well, bha mise air na* bhualadh an latha bh’ann a’ seo, agus ’s e uisge a bha draighbheadh a’ mhuilinn bhualaidh, ’s bha loch a’ mhuilinn, bha e pìos mór bhuainn shuas air mullach monaidh a bh’ann. Well, bha mise ’nam fhallas ag obair a staigh as a’ mhuileann, agus dh’fheumainn falbh a stad an uisge; agus cha dug mi leam seacaid no sian, dh’fhalbh mi dìreach as mo léinidh. Mun do thill mise, bha mo léin’ air reothadh cho cruaidh ri oillsgin, (1) agus crith fhuachd orm.

Well, neo’r-thaing nach robh deagh-bhosaidh againn, agus teine romhainn a h-uile mac oidhch’ (2) ann. Air là’rna-mhàrach, nuair a dh’éirich mi, dh’fhalbh mi ceart gu leòr ach gu robh m’amhach car goirt; agus bha dùil a’m gur h-e mo cheann a bhith air àite tuilleadh ’s a chòrr àrd, gur h-e bu choireach i bhith goirt. Agus sin an latha air an earar, cha robh i dad na b’fheàrr; bha i sìor-dhol na bu dona; (3) agus cha robh mi cleachdadh sian mu m’amhaich. Dh’fhalbh mi ’n seo ’s chuir mi sgarf mu m’amhaich. A Dhia, bha mi ’n seo—cràdh uabhasach innte, ’s cha robh mi faighinn chadail idir aice. Latha bh’ann a’ seo, an oidhche bha ann a’ seo dhachaigh, bha ar suipeir air a’ bhòrd, agus nuair a chunna mise air a’ bhòrd i, bha e goirid gu leòr dhomh far an robh i,—cha do rinn mi ach suidh’ air seithir shìos, agus shuidh càch suas aig a’ bhòrd. Sheall piuthar an tuathanaich ormsa:

“Nach eil thusa dol a ghabhail do shuipearach idir?” ars ise.

“Cha n-eil an nochd” arsa mise.

[TD 73]

“Dé tha ceàrr ort?” ars ise.

“O, cha n-eil sian” arsa mise.

“Dé” ars ise — — — “Bheil sian ’nat amhaich Dé tha mu t’amhaich a sin?”

“Tha m’amhach goirt” arsa mise.

Dh’fhalbh i ’s thànaig i nall is rug i ’n sgarf far m’amhaich, agus sheall i oirre.

“Cuin’ a dh’fhairich thu seo?” ars ise.

“Tha seachdain ann” arsa mise “o’n a dh’fhairich mi e.”

“’S eadh” ars ise, “a chreutair thruaigh, seachdain ann, agus tu mach a h-uile latha mar sin.”

“Tha” arsa mise.

“’N saoil” ars ise “nam biodh tu aig t’athair ’s aig do mhàthair, an rachadh tu mach?”

“Da, tha mi cinnteach nach rachadh” arsa mise.

“O, chreutair thruaigh” ars ise. “B’e sin thusa.”

Dh’fhalbh i an uair sin, agus “feumaidh tu fiachainn ri rudeigin a ghabhail” ars ise.

“O, cha ghabh mi sian” arsa mise “an nochd.”

“Gabhaidh tu sian, feumaidh tu” ars ise. “Cha dean thu an gnothach mar sin. Gabhaidh tu rud beag do sheamolina” ars ise.

“Well, ma thà, ’s e glé bheag” arsa mise.

Well, bha mi faireachdainn a h-uile turus a bhithinn a ligeil rud sìos mar gum biodh bior a’ dol innte. Sin là’r-na-mhàrach thuirt ise ri a bràthair, ri Tòmas:

“B’fheàrr dhut a dhol far a bheil an dotair” ars ise, “air son Aonghuis. Cha n-eil e gu math idir.”

“O, tha mi dol dha’n bhaile an diu” ars esan, “’s chì mi ’n dotair.”

Chaidh e sìos; dh’inns e gu robh mi dona le amhach ghoirt. Thug am fear sin loinne dha dha’n drugaisd air son iodain ’s a bhith ’ga peantadh dà uair ’sa latha leis, le iodain, ’s gun tilleadh sin e. Thànaig e ’s seo aige, ’s thòisich ise air a peantadh, ach a Dhia mhóir! ma bha ise dona reimhe, ’s ann a bha i dona an uair sin! Mu dheireadh, b’fheudar dhomhsa fuireach as a’ leabaidh. O, cha n-fhuiliginn mu dheireadh i thighinn ’nam chòir, dìreach! Bha mi gus a dhol as mo rian. (4) Dh’at m’amhach suas, agus cha robh sian ach gu faighinn m’anail, cha mhór nach robh mi air mo thachdadh aice! Agus bha mi an oidhche bha ’n seo as a’ bhosaidh, agus fhuair mi ’n leaba dhomh fhìn, agus bha Éireannach agus gill’ eile, mac gobha,

[TD 74]

’s e bha còmhla rium, agus cìobair eile bha ri geamhrachadh molt ann. Bha mise faicinn a h-uile duine bh’air an t-saoghal, ’s bha mi’ gam faicinn beò is marbh; bha mi faicinn m’athair ’s mo mhàthair còmhla rium, ’s bha mi bruidhinn riutha. Nuair a chaidh àsan a staigh gu ’m breacaist as a’ mhadainn, dh’fhoighneachd piuthar an tuathanaich dhiu dé mar a bha mi.

“Cha n-eil” ars an gille “ach glé mhiadhaineach, cha chreid mi. Cha d’fhuair sinne cus cadail aige o’n a thànaig an oidhche, ach a’ bruidhinn, ’s dh’fhairlich oirnn facal riamh dha na thuirt e a thuigsinn.”

“Ah, well,” ars ise “fóghnaidh sin fhéin a dh’inns’ air.”

Thànaig i mach. Cha b’urra mise dhol ’nam shìneadh, cha robh mi ach ’nam shuidhe dìreach ri cluasag air ceann na leapa.

“Cha n-eil thu ach dona an diu” ars ise.

“Cha n-eil, gu deara” arsa mise.

“O, cha dean seo an gnothach” ars ise, “feumaidh mi an dotair a chur ’ga iarraidh.”

Thànaig an seo Tòmas fhéin a staigh.

“O” ars esan. Bha mac peathar dha ag ionnsachadh a bhith ’na dhotair, agus bha e air holidays, bha e fuireach ann an taigh-seins a bha an taobh shuas dhinn, Tummel Inn. “Théid mi suas” ars esan “far a bheil mac mo pheathar, agus thig e nuas dha choimhead.”

Dh’fhalbh e. Cha robh an t-astar aige fada ri dhol, ’s thànaig am fear sin, gill’ og, Gàidhlig gu leòr aige, cuideachd; gille laghach. Bha e ’ga fiachainn.

“Ah” ars esan” tha an t-amm a lansadh. ’S e gnothach” ars esan “feumaidh i bhith air a lansadh.”

“An lans sibh péin i?” arsa Tòmas.

“O, cha n-fhaod mise sin a dheanamh fhathast” ars esan “ach cuir fios chon an dotair, agus thig mi fhìn còmhla ris.”

Bha an dotair a’ fuireach ’sa bhaile shìos ann am Pit Lòchraidh, bha sin naoi mìle bhuainne.

“Ma, thà,” ars esan “’s fheàrr dhomh telegram a chur uige, agus bheir thu leat suas i, dha’n Phost-Oifis.”

“Bheir” ars esan.

Ghabh e an telegram, ’s dh’fhalbh e. Thànaig reply gum biodh e bhos aig deich uairean am màireach. Ach bha mise an oidhche sin, o, gun dùnadh cadail idir, idir; cha robh sian ach dìreach gu faighinn m’anail. Agus thànaig esan aig a deich uairean, ’s bha ’m fear eile còmhla ris, mac a pheathar, thànaig iad a staigh. Dh’fhairich mise smell an uisge-bheatha

[TD 75]

dheth cho luath ’s a dh’fhosgail e ’n dorus! bha e fuathasach trom air an deoch; fear dotair Robertson chanadh iad ris, agus ’s e fear Gàidhealach a bh’ann cuideachd.

“Dé tha ceàrr ort, ’ille?” ars esan.

Thànaig e a nall chon na leapadh. “O, well” ars esan “feumaidh sinn a thoir’ as a’ leabaidh. Cha dean seo an gnothach.”

Chuir iad orm mo bhriogais ’s thugadh a mach as a’ leabaidh mi, ’s chuireadh ’nam shuidhe air seithir mu choinneamh na h-uinneig. Bha esan ’ga fiachainn. “Bheil uisge-beatha agad?” ars esan, ’s e tionndadh ri piuthar an tuathanaich.

“Tha.” ars ise “agus fìon.”

“Hala” ars esan “agus bheir a nuas e.”

Dh’fhalbh ise ’s thànaig i a nuas agus botal aice. Rug esan air ’s thug e as an corc, ’s chuir e rud ann an tumalair dheth.

“Seo” ars esan, “fiach an lig thu seo sìos.”

“O, tha eagal orm nach dearg mi air” arsa mise.

“Siuthad! Och! Cha Ghàidheal idir thu!” ars esan “mura òl thu sin!”

Dh’fhiach mise ’nam bhial e, ’s cha mhór nach do thachd e mi, thànaig e a mach air mo shròin! “O, ’ille bhochd!” ars esan. “Tha thu dona, dona. Ach socair thusa, bidh thu na’s fheàrr an ceartair.” Thug e cnap cotain as a bhag, agus chuir e air mo ghualainn e, agus thuirt ris an fhear eile, “Seall thusa air chùlaibh agus beir air lamhan air.”

“Cha ruig e leas” arsa mise “cumaidh mi fhìn mo lamhan.” (5)

Bha eagal orm nan doireadh e mo làmh air mo chùlaibh, gu stracadh taobh na h-amhaich, leis cho cruaidh ’s a bha i.

“O, glé mhath, glé mhath” ars esan “cha b’ann ’san dùthaich a bheathaicheadh tusa. Tha feadhainn as an dùthaich-sa, ma thig bior ’nan corraig, feumaidh iad cloroform mur doirear aist’ e. Fiach a nis nach caraich thu.”

“Cha charaich.”

Ah, Dhia, nuair a chuir e lans inntse, ’s dh’fhairich mi—ach a Mhuire Mhàthair, an stoirm (6) a bh’aice, ’s bha mise smaointinn gu robh fiaclan innte, leis an fhuaim a bh’aige dol roimhe. Ach thànaig an smell bu mhiosa ormsa riamh, agus chunna mi e fhéin a’ cur car ’na cheann; agus chuir e ’n sin a làmh oirre ’ga fàsgadh, agus nuair a chuir e làmh oirre, chuir e mise ann an laisge, ’s dh’fhalbh mi dìreach, dh’fhàg mo fhradharc mi, agus nuair a dh’fhosgail mise mo shùilean, bha ise agus mias a dh’uisge fuar aice, agus esan a’ cur uisg’ air mo lamhan.

“Dé mar tha thu, ’ille?” ars esan ’s e tionndadh rium.

[TD 76]

“Tha mi na’s fheàrr” arsa mise. Fhreagair mi as a’ mhionaid.

“O, glé mhath” ars esan. “Glé mhath. Cha chuir sinn an còrr dragh ort an diu” ars esan. “Tha e air tuilleadh ’s a chòir a shufradh” ars esan. “Tha trì latha o’m bu chòir a lansadh. Ach ligidh sinn leatha an diu, ach fàgaidh mi stuf agad ann a’ sheo, gus a bhith ’ga cur oirre-san, gus an dig mi am màireach.”

Thug e dhi an uair sin bocsa do dh’ointmeant; fhuair e fhéin lint agus gheàrr e ’na bìdeagan i sguaibhear, agus chuir e bandaids oirre. “Cuiridh tu nist” ars esan “fear ùr dhiu seo an ceann a h-uile trì uairean, gus an dig mise am màireach, agus feumaidh tu fuireach ’nad chaithris aige.”

“Nì mi sin” ars ise “rud ’sa bith a dh’iarras sibhse.”

“Cà, a nist a bheil am botal?” ars esan. “Cuiridh mi geall gun gabh e an dràsd e.”

Fhuair e am botal, agus Dhia! ghabh e fhéin dram dheth. Ghabh mi leath-ghloine dheth an uair sin; chaidh e sìos! agus bha mi smaointinn gu robh mi gu math na bu treasa.

Bha ise fad na h-oidhche ’na suidhe air seithir air bhialaibh na leapadh; bha an t-searbhana deònach fuireach ’na h-àite, ’s ise dhol a chadal; cha deanadh i siod idir. “Cha n-eil mi dol dh’a riosg” ars ise “ri duine ’sa bith ach mi fhìn. Hala thusa a chadal; faodaidh an cadal tighinn ortsa.” Nuair a thànaig esan aig deich uairean air là’r-na-mhàrach, thug e uige bior agus cnap air a cheann, agus chuireadh a staigh as a’ lot e, agus thòisich pronnadh, agus thòisich fàsgadh, ach a Dhìa mhóir! sin cràdh bu mhutha fhuair mise air fad! gus an robh struth dha’n fhuil dearg mu dheireadh sìos mu m’ ghualainn. Bhandaidsig e ’n sin suas e. “Well” ars esan, “bidh e ceart gu leòr tuilleadh. Ach cumaidh tusa plastair dhiu seo dà uair ’sa latha; agus a h-uile turus ’s a chuireas tu oirre, cumaidh tu fosgailte an lot, air eagal agus gu leighis i a muigh na’s luaithe na leighiseas i a staigh. Ma nì i sin, faodaidh i tòiseachadh a rithist air. Agus bidh mi fhìn a’ tadhal, nuair a bhios mi suas no sìos.”

Bha ise ’g attendadh dhomhsa, agus a Dhia! ’s mi bha ’san deagh-osbadal aice; agus cha robh aon mhadainn nach digeadh ise a staigh agus gloin’ fhìon aice ugam, ’sa mhadainn, mu faighinn mo bhreacaist.

Bha e dol seachad, an dotair, latha, agus thànaig e staigh. Bha mise an déidh faighinn air mo chois an uair sin a bhith ’nam shuidhe aig a’ bhòrd còmhla riutha. O, ’s e bha toilichte, ’s thànaig e a nuas, shrip e am bandaids dhi, ’s bha e coimhead oirre, ’s bha e moladh an job a rinn i oirre, cho math ’s a bha i tighinn air aghaidh. Bha i leighiseadh uabhasach math, bha mise ’g obair agus i fosgailte; “Tha i tighinn air aghaidh

[TD 77]

uabhasach fhéin math” ars esan. “’S e sin àite as duilghe dhuinn a lansadh, do dhuine, an amhach agus cìoch boireannaich. Cha n-eil sian ann ach cuisle ’s féithe; ’s tha sin glé dhoirbh a sheachnadh nuair bhios at ann. Ach cha ruig thusa leas a bhith ’ga dreasadh tuilleadh ach aon uair ’sa latha.”

Cha do dh’fhairich mise criod (7) riamh tuilleadh oirre, an déidh an trip sin; ach gu deara bha mise ’g radha rium fhìn gu robh feum agamsa far an robh mi, nam bithinn air a ghabhail ann an Taigh Rìnidh, cha do dh’éirich mi riamh!

Air son a lansadh, cha do dh’fhairich mi ach dìreach an aon stobadh, ach nuair a theann esan ri a fàsgadh, sin nuair a dh’fhairich mise an cràdh!


32. AN T-ÉIREANNACH ’S NA POSTACHAN (71)

Bha Éireannach còmhla rium ’na bhuachaille ann, nuair a bha mi taobh Loch Tumail a’ siod, aig—ann am Both Rainich. Agus a’ seirbheiseach eile bha còmhla rium, bhiodh e fhéin ’s an t-Éireannach a mach air a chéile. Cha robh latha ach latha a bhiodh iad a’ trod mu dhéidhinn rudeigin. Bha an t-Éireannach, ’s bhiodh e moladh Éirinn, ’s a’ moladh cho math ’s a bha iad gu obair, cha deanadh Alba an gnothach mura biodh na h-Éireannaich ann. Bha ’m fear eile cho fada ’na aghaidh, ’ga chumail sìos.

Ach an oidhche bha ’n seo, bha grùnnd—’s ann am bosaidh a bha sinn a’ cadal, agus cha robh ar biadh ach a staigh còmhla riutha fhéin, a h-uile duine bh’ann ’nan suidhe aig an aona bhòrd. Bha grùnnd ghillean air chéilidh oirnn, gillean nan tuathanach eile. Thòisich esan air deanamh naidheachd air Diùc Earraghaidheal. “Bha e” ars esan “a’ cur suas pólaichean air fheadh na beinneadh a’ siod ’s a’ seo, aig taobh a’ rathaid mhóir. Cha robh daoine tuigsinn fo’n t-saoghal” ars esan “gu dé ’n reusan mar a bha e cur suas nam pòlaichean a bha ’n seo. Ach fhuair iad a mach mu dheireadh e.

“’S ann air son nan Éireannach” ars esan “nuair a bhiodh iad a’ tighinn a nall a Éirinn, bhiodh iad air an tramp, nuair a thigeadh iad gu posta dhiu seo, ’s gum biodh iad ’gan tachas fhéin ris, bhiodh iad ag ràdh <eng>‘God bless the Duke of Argyll, put up these posts’!”<gai>

Dh’fhalbh e, thug e mach a sgian agus mura biodh e air teicheadh, bha e air an sgian a chur ann,—am bodach. (1) Ach cha b’urrainn duine gun tòiseachadh air gàireachdaich, nuair a chuala sinn am feum a bha na postaichean a’ dol a dhianamh!

[TD 78]

33. NA BASAGAILS (71)

[Nuair a] bha mi aig tuathanach aig taobh Loch Tumail, agus bha gille a mhuinntir Staonaibrig aig tuathanach shuas aig Loch Rannoch, àite ris an canadh iad Dàlaraich; bha sin shuas mu leath an locha. Agus bhiodh e sgrìobhadh ugam agus ag iarraidh orm a dhol dha choimhead suas. Well, bha e astar mór bhuamsa, còrr is fichead mìle mun ruiginn e. Bha basagail aig a’ ghille bha còmhla rium, aig an t-seirbhiseach eile, agus dh’fhoighneachd mi dheth an doireadh e dhomh latha dha’n bhasagail, air Di-Dòmhnaich air choireigin, fiach an rachainn a choimhead air a’ ghille bha ’n seo. Thuirt e gun doireadh.

Bha ’n sin Di-Dòmhnaich briagha ann, ’s e Dòmhnach agam dhomh fhìn a bh’ann, agus fhuair mi am basagail aige agus dh’fhalbh mi. Bha hotel romham, agus chaidh mi a staigh innte, fiach am faighinn deur uisge-bheatha. O, cha n-fhaigheadh—well, gheobhainn dram ann, agus dh’fheumainn m’ainm a shaighnigeadh ann an leabhar. O, thuirt mi nach e dram a bha dhìth orm idir, gur h-ann a bha dhìth orm an doireadh e dhomh botal no leath-bhotal, gu robh mi dol a choimhead caraide dhomh.

“O, ma thà” ars esan “cha n-eil fhios a’m nach fhaigh thu sin, ma thà.”

Well, thug e dhomh leath-botal. Chuir mi ’nam phòc’ e. An déidh dhomh falbh o’n hotel sin, bha rathad glé bhriagha agam suas, dìreach, agus thànaig an sin pìos do rathad còmhnard, agus am basagail a bh’agam, cha robh breaks idir air. Chunna mi ’n seo posta ’na sheasamh ri taobh an rathaid, agus bòrd ris, agus litrichean móra dearg air, agus Dhia! bha mise falbh aig deagh-spìod ’s an rathad còmhnard, agus ’s ann nuair a bha mi dol seachad air, thug mi sùil agus gu dé bh’air ach <eng>DANGER FOR BICYCLES<gai> agus dealbh na làimheadh agus a chorrag stiùirte sìos ris a’ bhruthach! Thug mise sùil romham agus an aon bhruthach; agus dh’fhiach mise fiach am faighinn a chumail air ais, no faighinn dheth. Ach ’s ann a bha esan a’ sìor-ghléidheadh spìod orm! agus mu dheireadh b’fheudar dhomh mo dha chois a thogail dheth, agus dìreach ligeil air aghaidh.

Bha mi faicinn an rathad ’gam fhàgail aig bonn a’ bhruthaich, ’s bha fhios a’m gu robh tùrn cas ann. Bha mi faicinn an rathaid, ’s bha mi smaoinntinn gu robh e ’g éirigh ’nam aghaidh leis a’ spìod a bh’orm a’ dol leis a’ bhruthach. Bha mi ’g radha rium fhìn gur h-e siod a’ mhionaid mu dheireadh agam, ged a dh’fhiachainn ris an tùrn a ghabhail, gun sgiodadh esan agus gum biodh an t-ionchainn asam ris a’ bhalla; gàrradh

[TD 79]

cloich’ aig gach taobh dha’n rathad. Ach mar a rinn am fortan, saoil gu dé bha [ann] ach dìreach cuarra ghainmheach, dìreach aig an turn. Cha do rinn mise ach dìreach a ligeil chon na cuarradh, agus chaidh mo thoir’ gu mullach na cuarradh, ’s ann a fhuair mi dheth. Agus nuair a fhuair mise dheth, bha mi gu math toilichte, agus dìreach gun do choisich mi mìle sìos mun deach mi air a’ bhasagail a rithist.

Nuair a ràna mi shuas, am baile as an robh esan, bha e dìreach air tighinn dachaigh, agus bha e an déidh bhith shìos aig Ceann Loch Rannoch, agus neo’r thaing nach do rinn e toileachadh rium, ’s bha sinn còmhla fad an latha Di-Dòmhnaich. Fhuair mise a’ sin a nus am bial na h-oidhcheadh, dhachaigh, agus bha mi toilichte gun deach, ach gu deara, nuair a ràna mise an bruthach mollaichte bha ’n sin, choisich mi fad an t-siubhail a’ tilleadh an route. Thuirt mi rium fhìn nach riosgainn-sa rithist e!

[Bha cuibheall mhór air na seann-bhasagails,] agus bha lìobhair a’ falbh sìos o’n dìollaid os cionn na cuibhleadh chon a’ rathaid, agus bha cuibheall bheag bhìdeach* aig ceann a’ lìobhair a bha ’n siod. Agus ’s ann air an eactor a nis a bha na pedals aice, do’n chuibhlidh mhóir. Ach bha astar cianail aca, nam biodh rathad còmhnard leabhal ann.

Agus seirbhiseach a bha còmhla rium an latha a bh’ann a’ sheo, ’s ann a bha sinn tighinn suas le chéile fiach an rachadh e a null a thaigh athar, mi fhìn ’s e fhéin, Di-Dòmhnaich, agus gun doirinn-sa leam am basagail beag aige fhéin, agus bheireadh e leis an seann-fhear mór a bha ’n seo. ’S ann mar seo a bha, dh’fhalbh sinn le chéile, agus bha mìle an taobh shìos dha’n taigh — — — bha bruthach ann, agus cnoc mór àrd, agus àite ri’n can iad an “Queen’s View”. Agus nuair a bha sinn a cromadh a’ bhruthaich sìos, bha sinn taobh ri taobh, shìos an rathad. Bha seann-bhoireannach sìos romhainn am bruthach. Bhuail esan am bell nuair a bha sinn shìos dh’a h-ionnsaigh. O, gur h-ann dìreach air an taobh an robh esan a thànaig ise a nall. Thug esan an ath-ratail air a’ bhell, agus dh’fhalbh e a dhol a thilleadh chon an taobh eile, agus a nall a bha ise roimhe, agus thànaig e leis a’ chuibhlidh dìreach air a cùlaibh agus thog e clean far an rathaid mhóir i agus an comhair a cinn dha’n hèids e fhéin ’s a’ chailleach ’s am basagail!

Fhuair mise ruith seachad air, agus ’s ann aig bonn a’ bhruthaich a fhuair mi far a’ bhasagail, agus nuair a thill mi, o, bha an gille, bha an t-aodann aige air a mhilleadh, agus a dhà làimh. Ach na guidheachan a bha ’n sin dha’n chaillich! Shàbhail (1) a’ chailleach, ’s i b’fheàrr a shàbhail

[TD 80]

na esan, fada; cha do rinn e móran ’sa bith air a’ chaillich. Cha robh againn ach tilleadh dhachaigh ann a’ shin; agus sin agad na sport a bh’againne dhol a dh’aindeoin — — — fhuair esan a chriùdadh (2) gu h-olc. Ach bha a’ chailleach bhochd, bha i gu math duilich air son na dh’éireadh dha, ’s ann aice fhéin a bha a’ choire, ceart gu leòr, cha robh coire ’sa bith aigesan ris.


34. BANN-UACHDARAN FHIONNCHAISTEIL (73)

Bha a’ bhann-uachdaran a bha ’n seo, bha i toir’ latha sportaidh dha na h-uile duine bh’air an oighreachd aice. Té ris an canadh iad Misdreas Barbour. ’S e na tuathanaich a bhiodh i a’ toir’ ann an toiseach, agus bha hàl air bhialaibh a’ chaisteil, agus ’s ann as an hàl a bhiodh na tuathanaich aice a’ faighinn am bìdh; agus a luchd-seirbheis, ’s ann a staigh ’sa chaisteal a bha iad ’ga fhaighinn. Agus bha mi foighneachd dha’n tuathanach aig an robh mi gu dé bu reusan dhi a bhith ’gan toir’ dha’n chaisteal, agus gur h-ann dha’n hàl a bha i ’gan cur-san.

“Ah, cha n-eil fhios a’m” ars esan “tha mi smaointinn gur h-ann an eagal agus gum bi sibh a’ smaointinn gu robh i coimhead sìos oirbh, gur e sin an rud a th’ann. Ach ’na àite sin ’s ann a tha i coimhead oirbh fada fada os ar cionn.”

Well, dh’fheumamaid a bhith ann aig naoi uairean ’sa mhadainn, aig a’ chaisteal, ’s cha n-fhaigheamaid air falbh gus am biodh e sia uairean feasgair, agus a h-uile duine nach robh riamh ann, bha iad ’gan toir’ a staigh a’ sin agus ’gan toir’ ro’n chaisteal gu faiceadh iad a h-uile rùma bh’ann. Ach an fheadhainn a bha a’ fuireach air an oighreachd ’s bha eòlach gu leòr orra, chunnaig iad sin reimhe.

Well, nuair a bha iad a’ falbh aig sia uairean feasgair, bha i ’gan toir’ a dh’ionnsaigh a’ front, agus bha dithis nighean leatha fhéin, agus dà laibridh air an taobh a staigh dha’n dorus, agus cha n-fhaiceadh tu sian ach leabhair air oir. Bha i toir’ leabhar dha na h-uile duine riamh againn, leabhar ’sa bith a roghnaicheadh tu; leabhar sgialachd no leabhar ’sa bith a roghnaicheadh tu, agus a’ sgrìobhadh a h-ainm fhéin ann, <eng>“A Present from Mistress Barbour”;<gai> agus bheirinn mo mhionnan gu robh e cosg airgead gu leòr dhi. Agus ’s e ’n leabhar a fhuair mis’ ann, leabhar sgialachd ’s e dh’iarr mi, agus cha do ghléidh mi fad’ e, chaidh e ghoid orm as a’ bhosaidh. Ach ged a ghoid iad an leabhar, dh’fhàg iad gu leòr eil’ agam a bharrachd air a’ sin. Agus sin mar a bha ag éirigh dhomhsa.

[TD 81]

[Nuair a bha sinn aig a’ chaisteal, bhiomaid] a’ cluichd futbal a muigh air a’ ghruìn, feadhainn againn, ’s feadhainn eile bha loch shuas gu h-àrd, ’s bha geòlachan, nan togramaid a dhol a ghabhail seul. Bha na h-igheanan, bha iad a’ faighinn draighbh, sios gu Pit Lòchraidh, ach gu feumadh iad a bhith ’n siod dìreach aig an uair. I fhéin ’gan serveadh, ann a’ shiod, i fhéin ’s na h-igheanan cho trang. Tha mi smaointeachadh gu b’fheàrr leinn na bha i a’ deanamh a spòrs orra do ghàireachdaich, bha gu leòr air a’ bhòrd nach robh sian a dh’fhios aca dé mar a thòisicheadh iad air iche, agus iad a’ dol as an rian a’ gàireachdaich! A h-uile duine a chìtheadh i car diùid, thigeadh i air a chùlaibh ’ga chlabaigeadh, (1) ag iarraidh air e fhéin a chuideachadh; ’s cha robh dìol-déirce bh’air an oighreachd aice, duine bochd, no seann-bhoireannaich no seann-fhireannaich, bha i dol dha’n coimhead sin le a casan fhéin, a’ toir’ sìneadas dhaibh, a h-uile bliadhna. Gu dearbh bha i math dhaibh; boireannach gasd’ a bh’innte.


35. AN TRAMP A THÀNAIG A LOCH TUMAIL (74)

Nuair a bha mi aig taobh Loch Tumail, aig an Dòmhnallach, bha sinn as t-fhoghmhar, thànaig—bha luchd cosanta uabhasach gann, thànaig am fear ud as t-fhoghmhar mu’n cuairt, agus fiach am faigheadh e obair. Moire, †rinn† sinn toileachadh mór, cha robh e sean cuideachd, chanainn nach biodh e móran is deich bliadhna fichead. Thuirt am bodach ris gu faigheadh e obair aigesan fad an fhoghmhair, agus ’s e bha air a dhòigh. Agus gu dé ’n latha sin a bh’ann ach latha féilleadh a bha iad a’ cumail, agus cha robh sinn a’ deanamh car. Ach bha esan a’ gabhail fadachd uabhasach a chionn a bhith ’na thàmh, nach robh e ’g obair. O, cha robh stiall mhàthar aodaich (1) air, ’s cha robh brògan air na bu mhutha.

Bha brògan agamsa ’s iad air fàs cho cruaidh, chuir mi leathbhuinn orra ’s thug mi dha iad. Agus thug mi dha stocainnean, agus seacaid do dhungairì. Thug am fear eile, an gill’ eile, dha léine agus briogais, agus drathais agus ceap, agus dhreasadh suas, agus sheubh sinn e; agus nuair a chaidh e a staigh gu dhìnneir, cha do dh’aithnich na boireannaich idir e, cha robh fhios aca có bh’ann. Rinn sinn fun uabhasach orra-san nach do dh’aithnich iad an tramp! Rinneadh leaba dha air lobhta a’ stàbla, agus bha e gus a bhith againn fad an fhoghmhair, agus Dhia! ’s sinn a bha toilichte an cuideachadh a bha gus a bhith againn.

Sin ’sa mhadainn air là’r-na-mhàrach, bha mi fhìn ’s an gille as a’

6 – 704538 Lochlann. Bd 5

[TD 82]

stàbla; nuair a bha sinn dìreach deiseil air son a dhol a staigh gu’r breacaist, rug mi fhìn air forc ’s bhuail mi lobhta mu choinneamh na leapadh a bh’aige-san gu h-àrd ’ga dhùsgadh. Dh’éibh mi dha éirigh a nuas. Cha d’fhairich mi duine a’ carachadh, ’s chaidh sinn a staigh gu’r breacaist. Nuair a chaidh sinn a staigh ’s a shuidh sinn aig a’ bhòrd, dh’fhoighneachd am maighstir:

“Do dhùisg thu an duine?”

“Dhùisg” arsa mise.

Cha robh e tighinn a staigh.

“Fiach an seall sibh” ars esan “bheil an duine beò, nach dànaig e staigh. Bheil thu cinnteach gun do dhùisg thu e?”

“Well, tha mise smaointinn gun do dhùisg” arsa mise, “thug mi ratail air an lobhtaidh le cas na fuirceadh, ach cha d’fhairich mise duin’ a’ gluasad.”

Dh’fhalbh sinn a mach, ’s ghabh mi fhìn suas an staighre; ’s ann a bha eagal orm sealltainn, gu robh e marbh romham ann a [leabaidh.] Sheall mi is cha robh sgial air an tramp! ach an dà bhlaigh bròige a bh’air, bha iad air an lobhtaidh, agus cha robh sgial air fhéin. Thàna a’ sin mi a nuas; dh’inns mi dha’n mhaighstir nach robh sgial air. O, a ghràidhein ach an tàmailt a bh’aire-san! (2) Dh’iarr e crùn air a’ bhodach gus an coisneadh e e, is e gun tombaca; thug am bodach dha e. Nuair a fhuair e ’n crùn, tharraing e leis!

A’ sin an ceann trì bliadhna as a dheoghaidh sin, bha mi ann an Rowardennan an uair sin, agus bha e oidhche ’sa gheamhradh, agus o! oidhche churs agus i sileadh shneachda, flinneadh sneachda. Nuair a bha mi dol a chadal, a’ dùnadh an doruis, dé chuala mi rapadh as an dorus, agus sheall mi, agus bha duin’ ann a’ shin, agus cha tuigeadh tu e leis an fhuachd, agus e ’g iarraidh fasgadh, ag iarraidh sealtair.

“O” arsa mise “cha n-eil sealtair agad”—cha robh chridhe agamsa air fiosrachadh duine ligeil a staigh air dorus ann, o nach robh an t-àite air insiùradh. “Cha n-eil fasgadh agad ri fhaighinn an seo, ach clìor air falbh!” Dhùin mi ’n dorus.

“O” ars esan “air son Dia riut, bheir dhomhsa sealtair air choireigin.”

“O, well” arsa mise “nì mi rud ’sa bith air son sin. Fuirich ann a’ shin an dràsd mionaid bheag, ma thà.”

Thill mi staigh ’s chuir mi na brògan orm, ’s las mi ’n lainnteir. Thàna mi mach. “Gabh a nuas mar seo, ma thà. Lean mise.”

[TD 83]

Ghabh e sìos còmhla rium. Dh’fhosgail mi dorus a’ stàbla. Bha beula (3) fodair as a’ stàbla agus bha stàl ann ’s cha robh creutair ann. Dh’fhalbh mi is sgaoileadh am beula fodair as a’ stàl a bha falamh.

“Hala a nist” arsa mise. “Bheil tombac’ agad?”

“Tha” ars esan.

“Bheil maitseachan agad?”

“O, bha maitseachan agam” ars esan, “ach tha iad fliuch.”

“Bheil pìob agad?”

“Tha.”

“Well, feumaidh tu a’ phìob ’s an tombaca ’s a h-uile sian dheth sin a thoir’ dhomhsa. Cha chuir thu teine ris a’ seo.”

“O, cha chuir na bheil agamsa do mhaitseachan teine ri rud ’sa bith” ars esan. Chuir e làmh ’na phòca agus thug e mach crùgan (4) do mhaitseachan agus struth asda.

“O, hala” arsa mise “mura bheil iad na’s fheàrr na sin, tha thu sàbhailte gu leòr.”

Thug mi dha rugachan nan each gus a chur air a mhuin, ’s chuir e dheth a h-uile stiall mhàthar (17) a bh’air, chroch e ri stàl ann a’ shin; ach bha e ceart gu leòr nuair a fhuair e an t-aodach fliuch dheth. ’Sa mhadainn air là’r-na-mhàrach a’ sin aig còig uairean, dh’éirich mise, ’s a Dhia! chaidh sinn sìos dha’n stàbla. Dhùisg esan. Dh’éibh mi air éirigh ’s a bhith clìoradh air falbh cho luath ’s a b’urra da. Dh’éirich e is thòisich e air cur uime; shealladh e ormsa an dràsd ’s a rithist ’s mi cartadh an stàbla. Bha e ’n seo ’na sheasamh as an dorus, agus thuirt e:

“Da, cha chreid mi nach fhaca mi t’aghaidh-sa reimhe.”

“Cha n-eil fhios agamsa” arsa mise “ach cha chreid mise gu faca mi t’aghaidh-sa reimhe.”

“Robh sibh aig seirbheis” ars esan “aig taobh Loch Tumail o chionn trì bliadhna, aig fear Tòmas Dòmhnallach?”

“Bha” arsa mise.

“Bha mi cinnteach” ars esan “gu faca mi thu. Da, rinn thu gnìomh math riums’ a’ sin, agus rinn thu gnìomh math a raoir rium, neo cha bhithinn beò an diu; ach tha thusa faighinn air aghaidh glé mhath, ach cha n-eil thu faighinn air aghaidh sian na’s fheàrr na ’s airidh thu air.”

Seo nuair a smaointich mi air an tramp a thug mi na brògan dha; agus chanainn-sa gu robh e fichead bliadhna na bu shine na bha e nuair a chunna mi reimh’ e! mar a dh’fhalbh an duine sin.

[TD 84]

“Da, cha chreid mi” arsa mise “gu bheil thu fhéin cus na’s fheàrr na chunna mi thu.”

“O, cha n-eil” ars esan.

Agus sin agaibh mar a fhuair mis’ an tramp; ach nach math a dh’aithnich esan mise, ge tà!

[TD 85]

V
ROWARDENNAN

36. MAR A CHAIDH MI A ROWARDENNAN (77)

Thug mi bliadhna aig an fhear sin, agus cha ligeadh am fear sin a mach sinn latha bhiodh dona idir. Cha robh sinn ach air an aona bhòrd ris fhéin, ’s bha sinn gu math na b’fheàrr an sin.

Fhuair mise naidheachd bàs mo bhràthar, am fear a bha seòladh, bhàsaich e as an Fhraing, agus cha robh a staigh ach m’athair ’s mo mhàthair, agus smaointich mi gun diginn dhachaigh fad a’ gheamhraidh còmhla riutha. Thànaig mi dhachaigh air a’ gheamhradh a bha ’n sin. Dh’fhalbh mi ’n sin as t-earrach a mach agus cha robh an obair ro-thrang as a’ cheart amm, cha robh obair sa bith ann ach glé bheag. Thànaig mi dha’n Òban ’s fhuair mi start còmhla ri clachairean a’ togail eaglais. Bha mi ’g obair an sin, ’s cha robh an tuarasdal an sin ach bochd, cha robh iad ach a’ faighinn pàigheadh air <eng>fourpence ha’penny an hour,<gai> corra-fhear a gheobhadh còig sgilinn ’san uair, còig sgilinn is bonn-a-sia ’s e b’àirde bha dol, aig leubrar.

Cha robh tuar orm gun cuirinn móran mu seach an sin a b’urra mi chur dhachaigh; agus dh’fhasdadh mi an sin aig fear hotel aig Loch Lomonn shìos; ’s e Éireannach a bh’ann, fear Kane.

Nuair a chaidh mise dha’n hotel, gu ruige Rowardennan an toiseach, ’s ann as t-earrach a chaidh mi ann, agus an seirbhiseach a bh’ann mun deach mis’ ann ’s ann a Fort William a bha e, agus dh’fhalbh e aig an Fhéill Màrtain, dh’fhàg e; cha robh fear ’sa bith a’ toir’ ann na b’fhaide na sia mìosan. ’S e mi fhìn a b’fhaide thug ann. Agus chum e mac cìobair [Rob Baird] a bha ’na ghuide aige dol suas a mhullach na beinne le pònaidhean as t-samhradh, chum e ’m fear sin fad a’ gheamhraidh, agus cha robh e ’m beachd gu faigheadh e seirbhiseach gu toiseach an earraich.

Bha mise ’g obair as a’ cheart-amm aig cìdh’ an Òbain, agus bha mi waitseadh a’ phàipeir fiach am faicinn àite, agus cha robh mi ach a’ feitheamh a’ chiad àite a gheobhainn air son fhàgail bhuam, bha mi faicinn nach bu dig an latha a ghléidhinn sgilinn an siod. Ach co dhiù, chunna mi an t-àite bha ’n seo air adbhartaiseadh as a’ phàipear, agus ag iarraidh treobhaiche, agus duine shealltainn as deoghaidh a h-uile sian

[TD 86]

a bha taobh a mach dha’n dorus, ann an tèirds, agus gu feumadh e bhith eubal air treobhadh, agus eubal air spealadh, agus eubal air oibreachadh bàta. Well, bha mise fiod air son a h-uile cuid dhiu. Chuir mi a staigh air a shon, agus cha robh dìreach—an ceann an darna latha dìreach thànaig telegram bhuaidhe-san air son mi dhol air aghaidh, gu robh an t-àite ’gam fheitheamh.

Dh’fhalbh mi, ’s nuair a ràna mi, choinnich an gill’ aige fhéin air a’ chidhe mi, agus bha mac a’ chìobair a bha ’n seo, bha e fhéin air a’ chìdh’, agus dh’fhoighneachd a mhac dhiom am mi bha air son an hotel, ’s thuirt mise gura mi.

“Seo mar tha” ars esan “bheir Rob suas am bocs’ agad. Hugainn.”

Thàna sinn a staigh, ’s ghabh esan sìos dha’n bhàr, ’s dh’inns e gu robh mis’ air tighinn, ’s thànaig am bodach a nuas. Bha e treis a’ bruidhinn rium as a’ chitsinn, dh’fhoighneachd e dé bu choireach nach dàna mi an dé, nuair a chuir e wire ugam, ’s thuirt mi gu robh mi feitheamh—gu robh mi ’g obair ’san Òban, ’s gur h-ann an diu a bha’m pàigheadh againn, gura siod bu choireach nach dàna mi an dé.

“O, well” ars esan “bidh sin ceart gu leòr.”

Bha am fear-sa a h-uile h-oidhche aig deich uairean, bha e dol sìos dha’n bhàr a dh’iarraidh nan òrdan air a’ bhodach. Well, cha robh òrdan aige air a dhol dh’a iarraidh air a’ bhodach aon uair ’s gun do ràna mise, ’s ann agamsa a bha an t-òrdan air son a h-uile sian a bha taobh a mach an doruis. Well, cha robh mi fhìn ag radha guth, a bhith ag éisdeachd ris, ach a Dhia! bha an rud ’gam ruighinn ceart gu leòr, [bha mi] ag radha rium fhìn gun digeadh orm bruidhinn air latha air choireigin, ach gun liginn leis an dràsd.

Thànaig a’ sin am bodach, bhiodh e dol a mach a bhruidhinn rium, agus bha mi fhìn a’ gearain cho deireannach ’s a bha an obair, nach robh sian air a dhianamh, nach robh cairt innearach a muigh, ’s cha robh sgrìob threobhaidh diante, talamh nan tuirneap bu chòir a bhith treobhte ’sa gheamhradh gun sgrìob.

“O, well,” ars esan “cha robh duin’ agam a threobhadh à; tha thu faighinn air aghaidh glé mhath, ’s do’ gu bheil deagh-chuideachadh agad ann an Rob, ged nach dean e treobhadh, nì e obair eile.”

“O, nì” arsa mise “ach cha dean sin an treobhadh a bha còir air a bhith diante reimhe seo.”

“O, well, cha ghabh sin leasachadh am bliadhna” ars esan.

Bha an gnothach a’ dol air aghaidh mar seo, o, an truaighe an car a

[TD 87]

bha mise faighinn dheth-san idir; a h-uile latha an déidh a’ bhreacaist, shliopadh e orm taobh air choireigin. Ach an latha a bha ’n seo, bha e còmhla rium as an stàbla an déidh … mo bhreacaist, agus thuirt mi ris e bheartachadh cartach agus a’ teannadh ri cur a mach innearach an siod. O, bha seo ceart gu leòr, agus dh’fhalbh mise a threobhadh; cha n-fhaca mi sealladh aire-san. Nuair a thàna mi ’n sin dhachaigh aig oidhche, dh’ionndrainn mi fear dha na pònaidhean as an stàbla, ’s thuig mi gur h-ann a’ falbh leis a bha esan taobh air choireigin. Chaidh mi staigh dha m’ shuipeir. Dh’fhoighneachd mi cà robh Baird. Fhreagair té dha na searbhanan gun deach e suas a mhullach na beinne le pònaidh ’s le duin’ uasal.

“Cuin’ a chaidh e ’n sin?” arsa mise.

“O, bhiodh e an déidh a thrì uairean mun do dh’fhalbh e” ars ise.

Bha am bàrmaid agus i ’na seasamh aig ceann a’ bhùird, agus i a’ sìor-choimhead orm.

“Shaoil leam gum bu tus’ an duine, Aonghuis”, ars ise “nuair a thàna tu ’n seo.”

“Nach e sin a th’unnam, duine?” arsa mise.

“O, tha fios a’m” ars ise, “ach tha mi faicinn gur h-e Rob an duine, ’s nach e thusa.”

“O, ’s e duine th’ann an Rob” arsa mise “ceart gu leòr.”

“’S e, agus tha Rob air son toir’ dhu’sa nan òrdan an àite thusa bhith ’gan toir’ dha,” ars ise.

“O, cha n-eil Rob bochd a’ toir’ òrdan ’sa bith dhomhsa” arsa mise “tha fhios a’m fhìn dé tha còir agam air a dheanamh.”

“O, cha ruig thu leas a bhith ’g radha siod rium” ars ise, “chuala mi e ’gan toir’ dhut.”

“Och” arsa mise “ma tha sin ’ga thoileachadh fhéin, cha dean e deifir sa bith dhomhsa.”

“O well” ars ise “cho luath ’s gun stad thusa siod, ’s e as fheàrr dhut”, ’s i a’ gabhail sìos le rèids nuair a chunnaig i cho suarach ’s a chuir mis’ e, ’s i ’gam chur ’nam fhaireachadh.

“Dhia”, thuirt mise rium fhìn, “feumaidh gu bheil thusa cluinntinn barrachd ’s a tha mise.” Ach cha do lig mi sian orm. Ach an ceann latha no dhà as a dheoghaidh sin dé a thànaig ach range ùr a bha dol a staigh as a’ chitsinn, bha an t-seann-té dol ’ga toir’ as, bha hotplates dol ’gan cur ann, bha an citsinn gus a dhol fo thein’ (1) air fad aca. Thànaig fear a nuas a Struighlea gus a cur a staigh; cha robh e ach a’ dodgeadh tincheall

[TD 88]

an an taighe fad an fheasgair; nuair a ruiginn dhachaigh ’s ann a fhuair mi a mach dé an duine bh’ann.

Cha robh air a’ sin ach sin fhéin, ach an oidhche sin, aig deich uairean, dh’éirich esan sìos dha’n bhàr mar a b’àbhaist dha. Dh’fhalbh mise a chadal. Thànaig e staigh. “Bheil thu ’d chadal, Aonghuis?”

“Cha n-eìl” arsa mise.

“Tha agad ri éirigh tràth am màireach” ars esan.

“Dé tha gus a bhith ann am màireach?” arsa mise.

“Tha agad ri dhol le cairt sìos gu Balmahà, a dh’iarraidh trì fichead do bhrigeachan an teine, agus tha e air son ’s gun déid thu ann ro’ amm breacaist air chor ’s gum bi thu air ais aig naoi uairean air son start a thoir’ dha’n duin’ ad thànaig a nuas a Struighlea gus an range a chur a staigh. Tha phàigheadh aigesan o’n a dh’fhalbh e as an taigh gus an till e, co dhiù tha e ’g obair no nach eil.”

“Dhia, tha e gu math dheth” arsa mise. “Ach dé tha thu fhéin gus a bhith ris am màireach?”

“O, deara, cha bhi mise ’nam thàmh” ars esan. “Tha agam ri dhol chon na stèisein le dithis thraveller as an hotel a ghlacadh treun uair.”

Ach a Dhia! nuair a chuala mise seo, seo rud a ràna mi chon a’ chridhe “thusa dol a dh’fhalbh le mo chuid each-sa tha mise biadhadh ’s a’ glanadh, agus cha n-eil mise ach gus a bhith ’nam ghroom agad, agus dh’fhalbh thu le hire dà thrip roimhe sin, agus cha duirt mi guth,” bha mi smaointinn gur h-e ’m maighstir fhéin a dh’iarr air a dhianamh, air eagal mise sgur o threobhadh. Cha duirt mi guth, ach chuir mi car dhiom fhéin as a’ leabaidh, agus cha do dh’éirich mise gus an robh e cóig uairean mar a b’àbhaist dhomh. Dh’éibh mi dha-san éirigh, agus dha’n chowboy eile bha còmhla ris. Bha iad sin—cha robh iad ag éirigh, ’s bha mise cur umam. Nuair a bha mi deiseil dìreach a’ dol a mach, dh’éibh mi gu math brothach (2) dhaibh a rithis iad a bhith mach a siod, nach deanadh siod an gnothach.

Dh’fhalbh mi sìos dha’n stàbla, is chuir mi sìol dha na h-eich, ’s chaidh mi suas a chur fiar rompa. Thànaig esan an seo a staigh dha’n stàbla, ’s thug e leis a staigh am bara. Chrom mise a nuas. Thug mi ugam gràpa, ’s thòisich mi air togail beadainn nan each.

“O, well” ars esan “ma tha thu falbh gu Balmahà an dràsd, Aonghuis, cha ruig thu leas fuireach ris an stàbla. Cartaidh mì fhin an stàbla.”

“Da, b’àbhaist dhut sin a dheanamh” arsa mise, “agus gum biodh e air a chartadh agam laithichean mum faighinn as a’ leabaidh dha.”

[TD 89]

Cha duirt e guth. Chart sinn an stàbla, agus thòisich mis’ air glanadh nan each. Nuair a bha na h-eich deiseil agam, sheall mi air an uaireadair, ’s bha e fichead mionaid o uair na breacaist, cha n-fhaigheamaid am breacaist gu leath-uair an déidh a sia. Dh’fhalbh mi ’s shuidh mi air a’ chistidh-shìl. Thànaig esan a nall is shuidh e air a’ chistidh ri m’ thaobh.

“Bheil thu falbh gu Balmahà an dràsd, Aonghuis?” ars esan.

“Tha mi diabhalta cinnteach nach eil” arsa mise.

“Da, tha thu glé cheart” ars esan. “Tha e glé mhath bhith ’g iarraidh air duine falbh aig an amm seo, bu chòir dhaibh cupa tì thoir’ dhut mum falbhadh tu.”

Cha duirt mise guth, lig mi leis.

Thànaig an seo amm breacaist, ’s chaidh sinn gu’r breacaist. Ghabh sinn ar breacaist, ’s dh’éirich mi mach, ’s ghabh mi sìos dha’n stàbla. Ghabh esan sìos as mo dheoghaidh. Ghabh mise staigh is thòisich mi air cur harness an treobhaidh air na h-eich, a’ falbh a threobhadh. Sheas esan ann an dorus an stàbaìl.

“Bheil thu falbh idir gu Balmahà?” ars esan.

“Cha chuala mise guth air Balmahà,” arsa mise. “Faodaidh tusa dhol ann ma thogras tu.”

“Well, a dhearg-bhugair” ars esan “cha n-urra dhut a dhol as àicheadh nach do dh’inns mise dhut a raoir e.”

“An tusa mo mhaighstir” arsa mise “a bhastard na bitse? Clìor as m’fhianais ann an shin neo nì mi aol dha d’ ionchainn ris a’ bhalla! Tha mi sgìth dha d’ chuid òrdan! Nì siod an gnothach riu!”

Leum e mach air an dorus, tharraing e. Ghabh e suas chon an taighe, ’s dh’fhalbh mise ’s ghabh mi a mach leis na h-eich. Bha phàirce deas air an taigh, ’s thòisich mi air treobhadh innte. Cha robh am bodach ag éirigh gu naoi uairean. Nuair a bha e ’n seo an déidh a naoi uairean, dé chunna mi fhìn ach am bodach a’ tighinn a mach agus esan còmhla ris. Ghabh iad a null dìreach far an robh mi dha’n phàirc, agus bha an t-orghan aigesan a’ tighin, ’s cha robh mise ligeil orm gu robh mi ’gam faicinn. Nuair a bha e ’n seo a nall ugam, dh’éibh e dhomh, o nach robh mi stad.

“Do dh’inns Rob dhu’sa a raoir” ars esan “gu robh cairt ri dhol gu Balmahà an diu ro’ amm breacaist air son a bhith air ais aig naoi uairean a dh’iarraidh brigeachan? An duine a thànaig a nuas an siod, tha mise toir’ tuarasdal mór dha dol mu’n cuart ’s na lamhan ’na phòcannan gun char ’ga dhianamh. Gu dé bha thu a’ minigeadh dheth? An ann a’ fiachainn ri m’ robaigeadh a bha thu?”

[TD 90]

“Well, cha chuala, Mr Kane” arsa mise, “ach chuala mi e ’g radha rium gu robh agamsa ri falbh gu ruige Balmahà, ro’ amm breacaist, agus gu robh e fhéin gus a bhith lofadh mu’n cuairt an seo ’na shuidhe as a’ phantraidh gus a rachadh e ghlacadh treun uair. Ach ma ’s e Rob mo mhaighstir, tha mise fada gu leòr an seo, tha iad an siod agad” arsa mise, ’s mi seòladh bhuam na reins, “agus theirigibh far an togair* sibh leotha!”

“O, hell” ars esan, nuair a chunnaig e mi seòladh bhuam na reins. “Cha n-e; cha n-eil sian a thurus aig Rob ribh-se, ach ’s mise do mhaighstir.”

“Well, ’s e sin a bha mise gabhail nuair a thàna mi ’n seo, ach tha mi faicinn gur h-e Rob mo mhaighstir ’s nach e sibhse. Esan a’ toir’ dhomhsa nan òrdan ann ur n-àite-sa. Bheil thu ’g iarraidh ormsa paidhir each a chur a staigh agus falbh an sin le cairt, agus an duine seo fhàgail ’na shuidhe? Thuirt sibh rium gu robh e ’na chuideachadh math dhomh. Na bheil mise faighinn a chuideachadh bhuaidhe, ’s e falbh mar gum biodh pioghaid eadar mis’ agus tusa. Hala thusa agus bi faighinn seirbhiseach!” agus dh’fhalbh mi a dh’iarraidh mo sheacaid.

Dh’éibh esan rium “Haoi! agus “Heih!” <eng>Listen to me!”<gai> ars esan. “Éisd rium.”

“Éisdidh” arsa mise. “Dé th’agaibh ri radha?”

“Well” ars esan “innsidh mise dhut. Thuirt mise ris a raoir e innse dhu’s’ gu robh cairt ri dhol gu Balmahà a dh’iarraidh brigeachan, agus gu robh ma-sìn ri dhol chon na stèisein a ghlacadh treun uair, agus gum biodh fios agadsa có bha freagarrach ri dhol ann; cha n-eil mise gabhail turus ri t’obair-s’ idir, thug mise dhut an t-òrdan an latha thàna tu an seo, gu robh agad ri coimhead as deoghaidh a h-uile sian a bha taobh a mach dha’n dorus, agus cha robh mi gabhail ach—”

“Well, tha deifir mór an sin” arsa mise “air na h-òrdain a fhuair mise. Có tha ’ga chumail gun fhalbh gu Balmahà? Cha do chum mise gun fhalbh e. Dh’fhaodadh e bhith air ais reimhe seo!”

Thionndaidh e agus am bat’ aige agus thog e ’m bata os cionn mullach ceann an fhir eile. “Nach e siod an diabhol” ars esan “thuirt mise riuts’ a raoir,”—’s e togail a bhata. O, cha do rinn am fear eile ach togail mu’n cuairt ’s tharraing e air falbh air an stàbla. Dh’fhalbh am bodach as a dheoghaidh. Ach an speuradh a bha ’n sin! Cha robh e ag iarraidh air falbh idir ach “Gabh dha’n droch-àite as m’fhianais!” Dh’fhalbh esan, thug e ’n stàbla air ’s bheairtich e an t-each eile, ’s tharraing e sìos an rathad, ’s chunna mi fhìn e sìos ’na sheasamh as a’ chairt, an t-each ’na throtan aige!

[TD 91]

An ceann treiseig an seo chunna mi am bodach a’ tighinn a rithist.

“Well” ars esan “tha am fear ud air falbh.”

“Da, cha chreid mi nach eil an t-amm aige” arsa mise.

“Cha chreid mi nach eil” ars esan. “O, an rasgal dubh, chuir e dìreach nervous an diu mi, agus bu bheag an t-iaonadh. Chaidh e staigh far an robh mi agus thuirt e rium nach ligeadh tu each no cairt ann. Nach b’olc e, ge tà! Bha seo air son e fhéin thoir’ as.”

“Mhuire, cha robh duine agamsa rachadh ann le cairt mura rachainn fhìn ann,” arsa mise.

“Bha e gléidheadh job dha fhéin” ars esan.

“Tha e daonnan ris a’ sin” arsa mise.

“Cum thusa ’g obair e” ars esan “agus mura dian e an rud a dh’iarras tu air, inns dhomhs’ e, bu bheag a ghabhainn agus an rathad thoir’ dha.”

“Cumaidh mise ’g obair e, ma chumas sibhse mach as a’ phantraidh e” arsa mise. “Tha fios agaibh glé mhath nach urra mi falbh a choimhead air a shon agus paidhir each fhàgail ’nan seasamh an seo.”

<eng>“By God”<gai> ars esan “cha n-fhaigh e suidhe ann am pantraidh an deoghaidh seo. Lig mise fhaicinn sin dha. Thàna mi a nall far an robh thu” ars esan, “feumaidh tu fuasgladh ro’ amm dìnnearach, ro’ dhà’r dhiag, tha an stèisean deich mìle bhuat, mu’n cuairt an rathaid, ach nam faigheadh tu ro’ na policies aig an Diùca, chuireadh e staigh mìle dhut, ach cha n-eil agad ann an sin ach teans. Ma ’ios an geata dùinte, feumaidh tu gabhail mu’n cuairt. Cha chanar guth ruinn ged a rachamaid roimhe; ’s e private road a th’ann.”

“Glé cheart” arsa mise “ma dh’fhuasglas mi aig leth uair an déidh aon uair diag, a’ fàgail seo, bidh mi tràth gu leòr.”

“Well, cha n-fhuilear dhut sin, cha n-eil sian as coltaiche na bhith tràth. Sin an rud as fheàrr ’sa bith” ars esan.

“Well, ceart gu leòr” arsa mise. “Dé ’m ma-sìn a bheir mi leam? Co dhiù bheir mi leam single harness no double harness?”

<eng>“Take the double harness, Angus, I’ll make them pay for it”<gai> ars esan.

Dh’fhalbh esan ’s thàna mise a staigh leis na h-eich. Bheairtich mi an dà each eile, ’s chuireadh as a’ mha-sìn iad. Theann mi nuas chon an doruis. Fhuair mi cupa tì mun do dh’fhalbh mi, ’s tharraing mi air an stèisean. Nuair a thàna mi ’n sin air ais aig oidhche, cha n-fhaca mi sgial aire-san. Bha mi treis a’ treobhadh an déidh tighinn. Nuair a chaidh mi dhachaigh leis na h-eich, bha esan romham as an stàbla, ’s e ’g obair air sguabadh an stàbla. Dhia, thuirt mi rium fhìn gur h-e rud ùr a bha an seo! Cha n-fhaca mi romham ann an stàbla e o’n a chaidh mi ann gu siod.

[TD 92]

Cha duirt e guth, ’s cha mhutha na sin a thuirt mise. Ghabh sinn an seo a staigh gu’r suipeir, ’s nuair a ghabh sinn ar suipeir, dh’éirich mise a mach dha’n bhosaidh, ’s dh’éirich esan a mach as mo dheoghaidh. Chaidh e staigh dha’n bhosaidh.

“Dé ’n seòrsa bh’agad an siod an diu, Aonghuis?” ars esan.

“Da, cha b’e droch-sheòrs’ iad” arsa mise.

“Tha mi cinnteach gun d’fhuair thu cupall thasdan bhuatha” ars esan.

“Nan canadh tu rithist e, dh’fhaodadh tu bhith na bu ghiorra dha.”

“Da, cha n-ann tric a thachras an seòrsa sin ort” ars esan.

“Nan digeadh iad corra-uair fhéin” arsa mise “cha bhiodh an gnothach cho dona.”

“Da, ’s ann agamsa a bha coir air a’ sin fhaighinn” ars esan.

“Aye” arsa mise “dé an dòigh ’s a bha còir agadsa air fhaighinn?”

“Nuair a dh’fhan mise an seo ’sa gheamhradh” ars esan “bha h-uile hire a bh’ann air a gealltainn dhomh a b’urra mi ghlacadh, agus ’s ann air a’ sin a bha mi dependadh, cha robh mo thuarasdal ach beag.”

“O, ’s eadh” arsa mise. “’S am fac’ thu an advertisement a bh’aige ’sa phàipear mun dàna mise ’n seo nuair a bha e ’g iarraidh treobhaiche?”

“Chunnaig” ars esan.

“’S am fac thu gur h-ann agamsa a bha sin, nuair a bha mi dol a thighinn dha’n àite, agus tèirds as a h-uile sian a bha taobh a mach dha’n dorus? Do bhruidhinn thu an uair sin ris?”

“Cha do bhruidhinn” ars esan “bha dùil a’m nach robh an sin ach rud a chuir fear na h-oifis fhéin ann.”

“O, well, ceart gu leòr, gabh a staigh ma thà far a bheil e, agus seas thusa ri d’ bhargain fhéin. Agus ma bhristeas e na bargain a nì e riumsa, bidh mise fàgail as a’ mhadainn, agus bidh a h-uile sian a th’ann agad. Hala a nist, gabh a staigh.”

“O, well, cha déid” ars esan “ach cha dean e orms’ e a rithist e.”

“Da, tha thu slac ma bha am bargan sin agad air. Có aig an robh na hires an seo an uiridh? Agad fhéin no aig Eàirdsidh a bha an seo?”

“Cha d’fhuair mise falbh le hire riamh fhad ’s a bha Eàirdsidh an seo.”

“Nach robh fios agad glé mhath nach robh sian aig Eàirdsidh ri dhianamh ach a leithid a bh’agamsa ri dhianamh? Dh’fhalbh thu le dà hire mar thà o’n dàna mise an an seo, ’s cha duirt thu rium gu robh thu falbh leotha. Ach an deoghaidh seo, each air an cuir mise bruis, cha chuir thusa harness air; cum cuimhn’ air a’ sin. An robh thu smaointinn gur h-ann mar ghroom agadsa a thàna mise an seo, gus a bhith glanadh ’s a’

[TD 93]

biadhadh each ’s tusa falbh leotha? An ann a’ fiachainn ri suidhe ormsa a bha thu, masa h-ann bheir an aire gu bheil an duine ceàrr agad!”

O, thànaig rachd (3) ’na amhaich ’s cha robh diog aige! Riamh tuilleadh deoghaidh an latha sin ged a dh’iarrainn-sa air dhol a mach air a’ mhuir, bha esan fiod air son a h-uile rud a bh’ann!


37. ROB BAIRD AGUS BEAN UILLEIM (85)

Tha cuimhne agam nuair a chaidh mi gu ruige Rowardennan an toiseach, bha bail’ aige shìos trì mile an taobh shìos dha’n hotel, agus cha robh mi ann ach mu cho’la diag, nuair a thànaig orm a dhol sìos a’ sin a threobhadh. Agus bha gill’ eile còmhla rium, fear Rob Baird, agus bha mi ’ga thoir’ leam air son obair nam mòls, (1) a bhith ’gan sgaoileadh ro’n chrann; bha a’ phàirc uabhasach dona le obair nam mòls.

Nuair a bha sinn sìos an rathad, thuirt esan riumsa:

“Da, ’s beag orm fhìn a bhith tighinn a nuas an seo.”

“C’arson?” arsa mise. “Cha ruig thu leas smaointinn gum bi mise fuathasach trom ort, ma thà.”

“O, cha n-e sin idir e” ars esan.

“Tha mi smaointinn gu robh e na b’fheàrr dhut a bhith a bhos a’ seo na bhith shuas mu choinneamh uinneag* (2) a’ sin” arsa mise.

“O, deara,” ars esan “bha cho math leam a bhith ann an àite ’sa bith agus tighinn a nuas a’ seo.”

Well, cha duirt mi fhìn an còrr ris, ach nuair a ràna sinn shìos—bha ar dìnneir againn †a dhol † linn sìos agus ’s e a’ bhean aig Uilleam Kane, ’s ann a bha i fuireach, ’s ann aice a bha ri’r dìnneir a thoir’ dhuinn. Chaidh mi fhìn a staigh leis a’ bhasgaid. Dh’fhoighneachd i sin dhiom an robh duine a bhos còmhla rium. Thuirt mise gu robh, gu robh Rob Baird a bhos còmhla rium. Cha duirt i guth. Dh’fhalbh mise mach a threobhadh. An ceann treiseig thànaig i mach ’s dh’fhoighneachd i dhiom cuin’ a bha mi air son mo dhìnnearach. O, thuirt mise uair ’sa bith a fhreagradh e dhi fhéin, gu freagradh e dhomhsa.

“Ma thà” ars ise “Iarraidh tu air Rob a dhol dhachaigh gu dhìnneir.”

“An dànaig a dhìnneir a nuas idir?” arsa mise.

“Ma thànaig” ars ise “cha n-eil mise dol dh’a deasachadh dha. Théid e dhachaigh gu dhìnneir.”

Thuirt mise rium fhìn nach robh mise dol a dh’iarraidh air a dhol dhachaigh gu dhìnneir, ach iarradh is’ air e. Nuair a bha ’n seo an dìnneir

[TD 94]

deiseil aice, thànaig i a mach ’s dh’éibh i dhomh. Ghabh mi fhìn is Rob a null chon an taighe nuair a chuir sinn a staigh na h-eich. Bha bòrd as a’ chitsinn, ’s bha truinnsear brot làn air ceann a’ bhùird, ’s seithir aige; bha seithir eile aig a’ cheann eile ’s cha robh sian air. Ghabh mise seachad ’s shuidh mi aig a’ cheann eile dheth, ’s shuidh Rob air an t-seithir a bha an truinnsear m’a choinneamh.

As a’ mhionaid thionndaidh ise a nall ’s thog i an truinnsear far a bhialaibh ’s chuir i chon a’ chinn eile ugams’ e! “Hala thusa” ars ise “agus faigh do dhìnneir far a bheil thu ’g innse do chuid bhriag o thànaig a’ bhliadhna.”

“Da, bu duilich briag a chur ort” ars esan, ’s e tionndadh rithe, “cha chreid mi nach freagradh rud ’sa bith ort. Ma tha mise ’g iarraidh mo dhìnneireach cha n-ann orts’ a tha mi ’ga h-iarraidh.”

“Well, mura h-ann” ars ise “hala agus faigh i o’n fheadhainn a tha thu ’g obair aca.”

Thòisich an trod; agus b’fheàrr leamsa na rud a chunna mi riamh, gu robh mi air a’ chnoc! (3) Cha robh an t-altachadh a bh’agam ach miadhaineach; ach co dhiù, bha mi dianamh cabhag air faighinn air falbh; agus dh’fhoighneachd ise ’n sin dhiom, an robh mi dol a ghabhail tì as a deoghaidh, ’s thuirt mi nach robh, gu deara.

“Well, cha ruig thusa leas” ars ise “sian a shaoilsinn dheth seo. Nuair a bhios tu cho eòlach air agus a tha thu cho aineolach, bidh fhios agad gu dé th’ann.”

“O, gu dé, nighean an Àbhrsair” ars esan “a bh’agad ri radha mu m’ dheoghainn-sa!”

O, dh’éirich mise amach, is dh’éirich esan a mach as mo dheoghaidh. O, cha robh sian bu mhiosa na chéile nach robh e ’g radha rithe! Nuair a fhuair mi a muigh e, “A Dhia, Rob” arsa mise, “c’arson a bha thu ’g radha siod, ’s gu faodadh i dol ’gad thoir’ dha’n lagh?”

“Hao! prufaidh mise oirre a h-uile sian a thuirt mi rithe” ars esan.

“O, ma phrufas, cha n-eil mi ’g iarraidh an còrr” arsa mise. “Tha mi an dòchas nach dig e na’s fhaide na ’n seo fhéin. Dé a nist a tha thu dol a dhianamh? Bheil thu dol a bhith ’g obair a’ seo ’na do thrasgadh?”

“O, well” ars esan “tha mise coma air son latha.”

“Da, tha thu fuathasach gòrach” arsa mise. “Hala agus faigh do dhìnneir far a bheil thu ’ga cosnadh. Tha mise coma ged nach digeadh tu ’n seo gu ceithir uairean feasgair. Hala a nist.”

“Da, †canaidh† mi fhìn gur h-e sin as fheàrr dhomh.”

[TD 95]

Dh’fhalbh e ’s tharraing e suas chon na hotel. Thànaig e ’n sin air ais feasgar. Dh’fhoighneachd mi dheth “Am faca thu e fhéin, nuair a bha thu shuas?”

“O, cha n-fhaca” ars esan.

“’S an robh fios aige gun deach thu dhachaigh gu d’ dhìnneir?” arsa mise.

“O, tha fhios gu robh” ars esan.

“O, well, gu deara” arsa mise “chì mise m’a dheoghainn nuair a thig mi dhachaigh.”

Nuair a bha sinn ’n seo dhachaigh, bha mi as a’ chitsinn. Chuir am maighstir, chuir e am bàrmaid dha m’ iarraidh. Chaidh mi sìos.

“Dé mar a fhuair thu air aghaidh an diu?” ars esan.

“O, fhuair glé mhath” arsa mise.

“Am bi thu dol sìos am màireach?” ars esan.

“Bidh” arsa mise.

“Am bi thu toir’ leat Rob am màireach?”

“Bidh e cho feumail am màireach a dhol sìos agus a bha e ’n diu” arsa mise.

“Tha i dona” ars esan “le obair nam mòls.”

“O, tha, gu deara” arsa mise. “Ach cha n-urrainn do Rob móran obrach a dhianamh, ma tha aige gu bhith tighinn dhachaigh gu dhìnneir a h-uile latha.”

“Cha doireadh” ars esan “Misdreas Kane dha dhìnneir idir?”

“Deara fhéin, cha doireadh,” arsa mise.

“O, feumaidh i a dhìnneir a thoir’ dha” ars esan. “Tha i faighinn pàigheadh air a shon. Bruidhnidh mise ri Uilleam, agus feumaidh i a dhìnneir a thoir’ dha.”

“O, deara” arsa mise “shaoilinn sin.”

Là’r-na-mhàrach, bha sinn dol sìos a rithist, agus thug mise leam Rob. Chuir mi staigh a’ bhasgaid uice mar a b’abhaist. Dh’fhoighneachd ise dhiom “bheil Rob a bhos an diu còmhla riut?”

“Tha” arsa mise.

“Dh’fhaoidte gum b’fheàirrd’ e na fhuair e an dé?”

“Da, cha chreid mi nach deanadh e an gnothach air son latha co dhiù.”

Nuair a bha ’n seo amm dìnnearach, thànaig i a mach ’s dh’éibh i dhomh gu robh an dìnneir deiseil. Chuir sinn a staigh na h-eich, ’s chaidh sinn a null chon an taighe. Nuair a bha sinn dìreach a null chon an doruis, thànaig ise a mach agus dìnneir Rob aice, agus lig i as air steap an doruis i! agus “gabh ann a’ shiod i, air neo tog leat i! Cha n-fhaigh thu staigh!”

[TD 96]

Cha robh aige ach a thogail leis a null dha’n stàbla; agus cha d’fhuair e dìnneir no suipeir no rud eile riamh taobh an staigh dha’n dorus fhad ’s a bha mis’ ann! A h-uile latha bhiodh e còmhla riumsa shìos, ’s ann aig an dorus a gheobhadh e dhìnneir, [mar gum biodh cù,] ’s cha n-fhaigheadh e staigh air an dorus aice! Bhithinn-sa ’g radha ris daonnan gura beag mios a bh’aig’ air fhéin nuair a bha e ’ga gabhail bhuaith’ as an dòigh ud.

“O, socair thusa” ars esan. “Gheobh thusa do dhìnneir fhathast air a’ chnoc, a cheart cho cinnteach riumsa. An gille a bha ’n seo romhad, Eàirdsidh, bha e mar a tha mise an diu, a’ faighinn a dhìnnearach air a’ chnoc, agus bha mise faighinn mo dhìnnearach a staigh; agus bidh thusa air a’ cheart-dòigh fhathast.”

“A leabhara, cha doir i dhomhsa dìnneir air cnoc r’a maireann; ma bheir, cha doir i ach aon turus dhomh i!”

Sin mar a dh’fhàg mise Rob agus Bean Uilleim, gu deara cha robh i dha’n fheadhainn a b’fheàrr!


38. LOCH LOMONN (88)

Nuair a bha mi aig seirbheis aig Loch Lomonn a’ siod, bha cóig mìle dha’n loch againn air son—dh’fhaodamaid a thràladh air son iasg an hotel, o’n uachdaran. Agus bha gu leòr a dh’iasg eile a bharrachd air sàmon; bha iasg air—bha e coltach ri rud ris an canamaide ‘bodaich ruadha’—sin iad na truisg; agus bha iasg eile car coltach ri muca ruadha a chithinn air an taobh an ear an seo; ach ’s ann geal a bha àsan. Well, cha robh iad a’ deanamh feum ’sa bith dhiu sin; cha robh iad ach ’gan tilgeil a mach. Agus bha do sgadain air, <eng>fresh water herrin’,<gai> ’s e powans an t-ainm a bh’aca fhéin orra, a’ Bhiurla* (8) bh’ac’ orra. Agus bha dha’n fhear sin ann cho tiugh agus a chunna mise riamh e as a’ Mhinch; bhiodh e uaireannan againn as an tràl, a dh’fheumamaid ligeil as, gun a toirt gu tìr idir, fiach am falbhadh e aiste. Agus cha robh iad a’ deanamh móran feum dha’n fhear sin, uair a bheirte dhachaigh cóig no sia dheth, agus ’s docha gu fraighigeadh an còcaire e, ach gu dearbh cha robh blas sgadain air, ach blas an uisge, ’s e gheobhainn air. Agus sin agaibh an seòrsa iasgaich a bh’ann.

Bha sàmon gu leòr air, agus laithichean a gheobhamaid gu math goirid o làimh na bhiodh a dhìth oirnn, agus laithichean eile bhiomaid a’ tràladh fad leath an latha nach fhaigheamaid sian. Ach bha aon àit’ ann shìos a

[TD 97]

bha an t-uachdaran a’ gléidheadh dha fhéin, nach robh duine ’sa bith ri faighinn ann, ach bhiomaide slippeadh ann gun fhiosd uaireannan, agus gheobhamaid iasg an sin uair ’sa bith a rachamaid ann. Dh’fhóghnadh an aon trip a’ tarraing, ’s bhiodh gu leòr againn. Cha robh esan a’ faighinn a mach gu robh sinn a’ dol ’na chòir!

Bha doimhneachd ’sa loch a bha cianail; cha chreid mise nach robh pìos dheth nach d’fhuair iad an grùnnd idir aig’ ann. Agus bha iad ag innse dhomh gun deach bàta mhilleadh ann, agus gu robh leddi innte ’s gu robh dronnc aice ’s gu robh móran jewellry as an dronncaidh aice, agus gun d’fhuaradh an dronnc sin air a’ chladach a rithist, gu feumadh gu robh tunnal a’ falbh as a’ locha, bha dol a mach dha’n chuan. Agus sin an dòigh as an do rinn iad a mach, bha pìos dheth nach d’fhuair iad grùnnd idir aige, gu feumadh gu robh tunnal a’ falbh agus a’ falbh agus a’ dol dha’n chuan.

[Bha móran air am] bàthadh air a’ cheart locha. Bhàthadh triùir ann fhad’ ’s a bha mi fhìn ann; bhàthadh cìobair a bh’ann an taobh shuas dhinn ann, fear Aonghus MacPhaidein, bhàthadh esan; bhàthadh gill’ eile a thànaig a Dun Éideann,—*an d’fhuair iad* trip a mach, bha iad … ann dà chiad gu leath. Bha dithis bhràithrean ann, ’s thànaig iad fiach am faigheadh iad geòl’ ri hire; fhuair iad sin. ’S e tasdan as an uair a bha iad tèirdseadh air son geòl’ air hire. Dh’fhalbh iad leatha a null gu taobh eile an locha; ann an ceann uair an uaireadair fhuair sinn fios gu robh am fear bu shine dhiu air a bhàthadh. Dh’fhalbh mise ’s an geam-ciobair an uair sin, ’s fhuair sinn e; cha robh e fad’ sa bith a mach o thìr, ach nam biodh e dìreach air a dhol dà shlait eile a mach, cha n-fhaigheamaid gu sìorraidh e, leis an doimhneachd a bh’ann. Cha robh ach an gille bochd ’s am bocsa dheanamh dha ’s a chàradh ann ’s a chuid aodaich a cheangal air a mhuin, ’s a chur air ais gu chuideachda fhéin; dìol-déirce.

Bhàthadh fear eil’ ann a bha crosadh an loch—sin a’ chiad bhliadhna chaidh mise ann—air an deigh. Bha móran airgid ri gealltainn dha’n chiadfhear a chrosadh an locha air an deigh, le skates; dh’fhalbh e—’s e fear dha na Colquhouns a bh’ann—agus chaidh e ro’n deigh, ’s chaidh a bhàthadh. Nuair a thànaig an aiteamh an sin, fhuair iad diver fiach am faighte a chorp. Well, chaidh ’n diver sìos, agus thànaig e a nuas; dh’fhoighneachd iad dheth am faca e e. “O, chunnaig” ars esan, “chunna mise e, ’s tha greim aig an devil eel air, agus ged a gheobhainn-sa na bheil a dh’airgead aig na Colquhouns, cha rachainn sìos ach siod!”

[Chaidh té dha na bàtaichean air grùnnd air] banca gainmhich [anns

7 – 704538 Lochlann. Bd 5

[TD 98]

an loch] fad samhraidh, shìos an taobh a bhos a Bhalmahà, eadar Balmahà is Rowardennan. A h-uile Di-Dòmhnaich bhiodh do gheòlaichean timcheall oirre, bhiodh aon fhichead; bha ’n deoch innte ’s a h-uile sian, ’sa bhàr, cha do chuireadh sian aiste. Bha ’n stiubhard innte gun charachadh as. Bha i ann a’ shiod gus an dànaig uisgeachan an fhoghmhair, ’s na dh’at an locha suas, sin nuair a fhuaradh as i. Bha iad air a fiachainn air a toir’ as le stìomair eile, ’s cha deargadh iad air, ’s cha robh i ach a’ sìor-shingcadh as a’ ghainmhich. Bancachan gainmheach ann mar gum faiceadh sibh air an taobh an iar; (1) agus rud uabhasach neònach, tha stuagh air a h-uile latha ’sa bhliadhna, ged nach biodh deò gaoitheadh ann; tha stuagh mharbh (2) air mar a chì sibh air a’ chladach ann a’ sheo; thà.

Bha Sasannach as a’ hotel trip, ’s bha am Boots, bha e muigh leis le geòlaidh, gille a mhuinntir Abair Feobhail, do spriolag, agus bha ’n stìomair a’ dol suas seachad. Nuair a thànaig swell na stìomair air a’ gheòlaidh, bha i o bhlad gu blad (3) a null ’s a nall. “O” ars’ a’ Sasanach “’s fhad’ o chuala mi gu robh trì rudan iongadach ann an Loch Lomonn; <eng>Waves without wind, fish without fins, and a floatin’ island.”<gai>

“O, tha sin fìor” arsa ’m boots.

Thionndaidh e ris a’ bhoots. “Càite bheil a’ floatin’ island? as a’ locha?” ars esan, a’ tionndadh ris a’ Bhoots.

“Well, bha e ’n seo an dé” ars esan, “cha n-eil fhios a’m cà’il e an diu!”

<eng>“Oh, that’ll do you, Scottie!”<gai> ars an Sasannach.


39. NA POITSEARS (90)

An trip a bha an seo, bha fear a mhuinntir Dhùn Breatann còmhla riumsa a’ gearradh feòir, agus bha sinn aig ar tì a staigh; agus thànaig am bodach a nuas agus thuirt e gu feumamaid a dhol a mach leis an lìon, gu robh an taigh gun deargadh éisg (1) air son na dìnnearach. Well, bha seo ceart gu leòr, ach a Dhia! bha e glé chruaidh leam fhìn a dhol a dh’fhalbh agus fiar deiseil air son a chur ann an cocannan, ach dh’fheumainn falbh. Bha e a’ toir’ botal uisge-bheatha duinn a h-uile h-oidhche dh’fhalbhamaid, agus sandwiches, gus an tilleamaid.

Nuair a ràna sinn shìos far an robh am bàta, bha sinn cur ar lìn a staigh, o, Dhia! bha toll oirre bha sgrathail! Rachadh an hotel ro’n toll a bh’oirre!

“O, well” arsa mise “tha an t-iasgach agaibhse ullamh an nochd. Tha e ceart cho math dhuibh a tilleadh far an robh i reimhe. Cha n-eil a dh’ùine agamsa na chàireas sin an nochd.”

[TD 99]

“Sin agad” arsa fear a mhuinntir Dhùn Breatann—’s e Sandy Blair a bh’air—“obair nam poitsears.”

“O, cha do dh’fhalbh poitsear riamh leatha” arsa mise.

“Da, ’s iomadh sin” ars esan.

“O, cha sioftadh tu air na maidean i nach aithnghinn-sa e.”

“Nach neònach nach do dh’aithnich thu e, ma thà” ars esan. “’S iomadh oidhche bha iad a’ falbh an uiridh leatha, agus mise còmhla riutha.”

“Có bha falbh leatha?” arsa mise.

“Bha feadhainn tha glé thric còmhla riut” ars esan.

“Cha n-e” arsa mise, “ach tha sibh péin ’ga stracadh nuair a bhios sibh ’ga tarraing, cha n-eil agaibh m’a dhéidhinn co dhiù bhios clach innte no aiste ach griosad air a toir’ gu tìr.”

“O, cha n-e” ars esan, “ach siod an rud a th’ann.”

O, cha duirt mi fhìn an còrr, ach cha robh againn ach tilleadh suas air ais. Dh’fhoighneachd am bodach gu dé bha ceàrr nach do dh’fhalbh sinn. Dh’inns a mhac dha gu robh an lìon air a stracadh, gu robh Blair ag radha gur h-e poitsears a bha falbh leatha, ’s gu robh iad a’ falbh an uiridh leatha.

Dhùraiginn fhìn Blair a bhruich! Coma leat, cha robh cothrom air, ach an oidhche sin, thugadh sìos dha’n bhàr sinn. Thuirt e gu feumamaid waits a chur a mach, gu feumadh dithist mu seach againn fuireach fiach am faighte greim air an fheadhainn a bha falbh leatha.

“O, well” arsa mise “cha n-fhalbh duine ’sa bith leatha an nochd, co dhiu, cha dean i feum dha gu’n déid a càradh.”

“Well, ma tha” ars esan, “fiach ri càradh a’ chiad char as a’ mhadainn, agus nuair a bhios i deiseil agad, fiachaibh sgrìob shìos aig an eilein a mach o’n chidhe an sin, fiach am faigh sinn na nì an dìnneir.”

“Glé cheart” arsa mise.

Thòisich mise air a càradh as a’ mhadainn, agus thug i dhiom gus an robh e aon uair diag. Thug sinn sgrìob a mach leatha aig ceann an eilein, agus fhuair sinn a dhà dhiag do bhric an t-sàile, agus dà bhradan. Agus, Dhia! bha deagh-iasgach againn air son aon sgrìob; agus thugadh gu tìr iad, agus thugadh suas chon an taigh’ iad. Neo’r-thaing nach robh am bodach toilichte an uair sin, dhòirteadh ann an troth uisge bh’air chùl a’ chitsinn iad, cha robh duine bha san taigh nach dug e mach ’gam faicinn, cho briagha ’s a bha iad, nuair bhiodh an t-uisg’ orra.

Nuair a ghabh sinn ar suipear an oidhche sin, thànaig esan a nuas.

[TD 100]

“Well” ars esan “feumaidh sibh a nist, dithis air choireigin agaibh, fuireach an nochd, agus dithis eile an athoich’.”

Well, cha robh fios có bha dol a dh’fhuireach.

“Well, bi thusa” ars esan, ’s e tionndadh ri mhac, “agus Sandy Blair còmhla, ma thà; agus bidh Aonghus agus Seonaidh MacLairin” (cha robh ’n sin ach cnapach a bha ri beothaichean) “bidh iad còmhla; agus bidh Rob, e fhéin ’s am Boots, bidh iad còmhla; siod trì waitses. Agus bidh oidhche mu seach aca, fiach có ghlacas iad.”

Chuireadh an seo a mach cruinn fiach có bha dol a dh’fhuireach an nochd. Well, ’s ann air a mhac fhéin ’s air Blair a thànaig fuireach a’ chiad oidhche, agus bha an ath-oidhch’ ormsa, agus bha an treas oidhche air an fhear eile.

“Cumaibh air a nist mar sin” ars esan “gus an glac sibh iad.”

Bha iad sin fad na h-oidhche ’nan suidhe, agus air ais ’s air aghaidh eadar an hotel agus an lìon, agus cha n-fhac’ iad duine. Bha an athoich ormsa. Bha oidhche bhriagha, bhriagha, shoilleir ann, agus bha mi ’g radha rium fhìn ma bha poitsear air an t-saoghal, gun digeadh e mach an nochd. Bha an gill’ eile còmhla rium ’s bha e ’na shuidhe aig taobh na range, agus bha an cadal a’ tighinn air.

“Cha chreid mi fhìn, a Sheonaidh” arsa mise “nach eil an cadal ort.”

“Da, thà” ars esan.

“Hala” arsa mise “’s bheir an leab’ ort.”

“Có bhios còmhla riut fhéin?”

“Ma bhios feum agams’ ort, dùisgidh mi thu. Hala thusa, agus théid thu dha’n stàbla ’sa mhadainn air mo shon fhìn, ’s ligidh tu uair a chadal leam.”

“A Dhia, ligidh, ach dùisg thusa mi” ars esan.

“Dùisgidh, a leobhara” arsa mise, “Hala thusa.”

Dh’fhalbh e, ’s cha robh agam an seo ach mi fhìn. Thuirt mi rium fhìn gu robh mise coma ged a sgrìobadh iad o’n cheann shuas a h-uile sian shìos! Cha robh ann ach mi fhìn.

Bha an seo an cadal ’gam thoir’ fhìn a mach, (2) ’s bha e teannadh air an latha. Dh’éirich mi a mach dha’n ghaoith. O, bha an oidhche cho ciùin, o Dhia! dh’fhairich mi iomaireadh shìos as a’ bhàgh far an robh am bàta. Dh’fhalbh mi ’s ghabh mi sìos air mo shocair. Bha am bàta dìreach a staigh bun a’ bhàigh, agus i air tilleadh, agus ceathrar innte. Dh’fhan mi an sin ’nam sheasamh air chùl craoibh’ ann am bruaich an locha. Ghabh i dìreach a staigh air a’ ghainmhich dìreach air mo bhialaibh,

[TD 101]

agus thànaig fear aca a mach aiste, agus bha briogais truist’ air, agus thòisich e air a draghadh, agus dh’fhalbh càch agus liost iad air a cliathaich i. Nuair a fhuair mis’ ann an greim iad, dh’fhalbh mi ’s gheàrr mi leum far cùl na craoibh’ sìos chon a’ locha. Ach an triùir a bh’innte, gheàrr iad leum aiste agus a mach ro’n bhàgh; a null iad a’ dol is steall geal aca do phlantain (3) coilleadh a bh’air an taobh eile thall!

’S ann a chaidh am fear a bha ’ga tarraing ’na bhoil, sheall e air gach taobh dheth, ’s cha n-fhaca e sian, ’s sheall e ’n seo air a chùlaibh, ’s bha mise ’nam sheasamh air a chùlaibh. Dh’fhalbh e as deoghaidh chàich. Dh’fhalbh mise roimhe. Cha robh esan cho luath as an uisge agus a bha mis’ air tìr. A h-uile turus a dh’fhiachadh esan, bha mise roimhe; agus nuair a sheasadh e, thionndadh e chùl rium; agus có an truaighe a bh’agam ach mac an fhorastair a bha an taobh shìos dhiom, agus bha e air chéilidh orm toiseach na h-oidhche, fear Seonaidh Mac an t-Saoir!

“O, thig a staigh, a Sheonaidh” arsa mise “cha ruig thu leas bhith fuireach a muigh an sin; neo cumaidh mise muigh an sin thu gu’n éirich a’ ghrian.”

“O, tha e collach gu faod” ars esan. Thànaig e staigh.

“Hala ’s bheir a staigh an ròpa, gun mise* dhol dha m’ fhliuchadh!”

Dh’fhalbh e ’s thug e staigh an ròpa.

“Có tha còmhla riut?” O, siod rud cha n-fhaighinn a mach. A Dhia, ’s e bha taoight!

“Tha e cheart cho math dhut innse!”

“Cha n-inns.”

“Well, innsidh tu or ’o mhionnan e.”

“Well, fanaidh sinn ris a’ sin fhéin, ma thà.”

“Hala” arsa mise “’s geàrr fead riu, cha n-eil iad ach as a’ phlantain ann a’ shin, fiach am faigh sinn a tarraing.”

Cha deanadh e seo, eagal gur h-ann air son am brath a bha mi.

“O, mhic an fhir-sa” arsa mise “dean cabhag, tha an latha gus a bhith ann. Cha n-eil duin’ air a chois ach mise. Tha thusa ceart gu leòr an nochd, ach nam biodh tu air tighinn a raoir, cha bhiodh tu cho sàbhailte.”

Thòisich e ’n seo air feadaireachd, agus thigeadh fear a mach as a’ choillidh, agus rachadh e ceum no dhà, is sheasadh e. Thànaig iad an seo, agus có an truaighe a bh’agam ann am fear dhiu, ach mac a’ gheam-ciobair a bha an taobh shuas dhiom, agus dithis dha na wood-cutters, dithis Éireannach.

“Well, a Dhia! arsa mise “clann nan geamciobairs ’s nam forastairs a’

[TD 102]

poitseadh. Ach cha n-eil an dithis agaibhse a’ deanamh sian ach rud a dheanainn fhìn; ach théid àsan a chrochadh!”

Cha robh àsan ag radha guth.

“Seo, seo” arsa mise “greasaibh air a tarraing a nuas.”

Tharraing sinn an seo suas i.

“’N a shrac sibh an nochd i?”

O, cha do shrac, cha do dh’fhalbh àsan riamh leatha gus an nochd, ’s b’fheàrr leo nach do dh’fhalbh iad an nochd fhéin leatha!

“Nach eil sibh a’ falbh a h-uile h-oidhche leatha? Dé ’m math a bhith ’g radha sin riumsa?”

O, cha robh, cha robh, cha do dh’fhalbh!

“Cha robh” arsa mise “agus gur h-e ’m fear a bha còmhla ribh an uiridh a’ falbh a bhrath sibh!”

“Có?” ars asan.

“Tha, Blair” arsa mise.

“O, am fear ud mise” ars an t-Éireannach “mur’eil mis’ a’ falbh agus bheir mi air chasan as a leabaidh e ged a rachadh mo chrochadh!”

“Air son Dia riut” arsa mise “nan aithngheadh e air a h-aon agaibh sian a thàna riamh, air eagal gum bi iad a’ smaointinn gun do dh’inns mise dad ribh. Ach tha mise coma dé rud a nì sibh air nuair a dh’ fhàgas e mise.”

“Well” ars esan “bheir mise as a’ chorp aig’ e, ged a bha e air a chur ’na choffin, bheir mi as e!”

“O, dean an rud a thogair thu air” arsa mise, “ach na can guth ris fhad ’s a bhios e an seo. Agus bheir thu a nist ur ceart-aire, cha dig sibh tuilleadh. Tha waits a mach a h-uile h-oidhche. ’S bho nach glac iad duine, cha seas e uabhasach fad’.”

“Well” ars esan “nì sinn sin, cha chan sinn sian air do shon-sa, ach cha duirt sinn gu faigh esan leis e.”

Bha poc’ aca, ’s cha mhór nach robh e làn! ’S ann a bha iad dol a dh’fhalbh ’s a dh’fhàgail a’ phoca. “O, chlann an deomhain!” arsa mise “togaibh libh am poc’ as m’fhianais, fiach am falaich mise na lorgan agaibh!”

Thog iad ’n seo leò am poca. Thòisich mise air falach nan lorgan le geug coillidh, ’s rinn mi fhìn lorgan gu leòr ann! ’Sa mhadainn air là’r-na-mhàrach nuair a dh’éirich am bodach, cha n-fhaca mise sian na’s mutha na chunnaig an fheadhainn a bh’ann an oidhche romham.

Bha seo a’ dol air aghaidh fad seachdain, cha robh iad a’ glacadh duine.

[TD 103]

Bha mi ’m feasgar a bha ’n seo a’ spealadh, ’s thànaig esan a mach. Ghabh e null far an robh sinn.

“Deara” ars esan “tha thu faighinn air aghaidh glé mhath, Aonghuis, leis an fhiar.”

“Da, cha n-eil sin furusda” arsa mise “faighinn air aghaidh. Duine bhios ’na chaithris fad na h-oidhche, cha n-urrainn e obair a dheanamh air an latha ann. Cha dean sibh sian na’s fheàrr na ’n job fhàgail aig Blair, agus nì e deagh-thuarasdal, tha e faighinn trì tasdain a h-uile h-oidhche bhios e ’na chaithris, agus a phàigheadh latha a bharrachd air a sin, agus cadal gu naoi uairean; agus nì e deagh-phàigheadh seachdain; agus ma chreideas sibhse na dh’innseas Blair dhuibh a bhriagan, dh’innseadh e dhuibh na thughadh taigh!”

“O, cha bhiodh air ach an roof gu math tana, Aonghuis!”

“Cha n-e na briagan” ars esan “*’s e mo thughadh*!”

“Gu dé a bh’agad ach na briagan?” arsa mise. “Ma bha poitsears a’ falbh leatha, ’s neònach nach do ghlac thu iad.”

“Cha robh iad ann an oidhche nuair a bha mis’ ann” ars esan.

“’S an robh iad ann an oidhche nuair a bha mis’ ann? Nam biodh, ghlacainn fhìn iad. Cha rachainn-sa an urras ort fhéin nach tu a rinn e, air son deagh-obair fhaighinn dhut fhéin!”

“Da, cha n-eil mi ’g radha” ars am bodach ’s e tionndadh, “nach eil thu ceart, Aonghuis.”

“Tha mi ceart” arsa mise. “Cha n-eil mise dol a bhith ris na’s fhaide co dhiù, ga brì có tha dol a bhith ris.”

“O well, ma tha” ars esan “nì siod an gnothach. Cha bhi an còrr waits ann.”

Ach dhùraigeadh Blair peileir a chur unnamsa! Ach stad an waits tuilleadh; cha robh guth riamh tuilleadh air!


40. SANDY BLAIR AGUS AN T-IASAD (95)

Thànaig e ’n siod aon latha, am bodach — — — thuirt am bodach rium, dh’fhoighneachd e dhìom cuin a bha dùil agam ri tòiseachadh air gearradh an fheòir? Thuirt mise gu robh mi cinnteach nach biodh an ùine fada.

“Well, ’s ann dìreach mu’n amm-sa” ars esan “a b’àbhaist iad startadh air. Bheil duin’ agad còmhla riut a théid chon an fheòir, a theans?” (1)

“Cha n-eil, gu dearbh” arsa mise. “Cha do bhruidhinn mise ri duine.”

“Bha Blair” ars esan “a’ bruidhinn rium am faigheadh e còmhla riut chon an fheòir.”

[TD 104]

“O, ceart gu leòr” arsa mise.

“Well, ma thà,” ars esan “cha n-eil agad fhéin ach bruidhinn ris latha ’sa bith a tha thu dol a thòiseachadh air.”

“Well, tha mise smaointinn gun tòisich mi Di-Luain.”

“O, glé cheart” ars esan.

Thànaig Blair a bha ’n seo, thànaig e a nuas còmhla ris an fheadhainn eile oidhche Shathuirne dha’n hotel. Thànaig e far an robh mi.

“Bheil mi dol a dh’fhaighinn còmhla riut am bliadhna chon an fheòir?”

“Cha n-eil fhios a’m” arsa mise. “Tha mi cinnteach gu bheil, ma tha thu math air gearradh feòir.”

Och, bha.

“Well, ma thà” arsa mise, “cha n-eil agad ach thig a nuas Di-Luain.”

Thànaig e Di-Luain. Bhruidhinn e ’n seo rium fiach an doirinn dha beagan airgid, gu robh—feumadh e loidseadh a ghabhail, cha n-fhaigheadh e àite ’san hotel idir. “Feumaidh mi loidseadh a ghabhail” ars esan “an lend thu dhomh beagan airgid air son a bhith faighinn léintean agus seamad; (2) feumaidh mi rudeigin responsible an siod a’ dol a ghabhail loidsidh.”

Well, a Dhia—“dé” arsa mise “tha dhìth ort?”

“O, cha b’fhuilear dhomhsa na deich air fhichead” ars esan, “bhith faighinn na deich air fhichead.”

Well, a Dhia, ’s an duine dol a dh’obair còmhla rium fhìn, bha seo ceart gu leòr. Thug mi dha e. O, bha e toilichte gu leòr, ach a Dhia! ’s ann ormsa a bha an t-aithreachas dheth! gun d’fhuair esan àit’ ann.

Bha e nist a’ fuireach, fhuair e loidseadh ann an taigh Uilleim; bha an obair dìreach aig a thaobh aig an taigh. Sin far an robh a’ chuid bu mhutha dha’n fhiar air fad. Bha agamsa ri coiseachd sìos, bha trì mìle mu’n cuairt a’ rathaid, ach bha rathad aichearra tarsainn na coilleadh bha mu mhìle gu leath ann, leath an astair. An latha bu tràithe a gheobhainn-sa dhol sìos, bhiodh e an déidh ochd uairean mun ruiginn; mu dh’fhaoidte gum biodh agam ri dhol tarsainn na ferry mum falbhainn as a’ mhadainn. Nan digeadh e orm dhol tarsainn na ferry, bhiodh e naoi uairean mun ruiginn. Cha deanadh siod cuir* ach ’na shuidhe air a’ chnoc gus an ruiginn.

Well, bhiodh am bodach a’ foighneachd dhiom an robh Blair a’ startadh aig seachd uairean ’sa mhadainn, bha mise ’g radha gu robh, cha robh mi dol a chur sìos air idir, ach bha mise ’ga thoir’ as mo chorp (3) fhéin an rud bu chòir dha-san a dheanamh. Agus cha b’e sin a bha ’gam ruighinn (4)

[TD 105]

mu dheireadh, ach nam bithinn deich mionaidean as deoghaidh na h-uarach ag obair, bhiodh esan a’ grumbladh nach robh e faighinn stad aig an uair. B’fheudar dhomh tionndadh air mu dheireadh, ’s thuirt mi ris:

“Start thus’ aig an uair, mar a bha còir agad air a dheanamh, aig seachd uairean ’sa mhadainn, agus faodaidh mise stad aig an uair; ach tha mise ’ga thoir’ as mo chorp fhìn an rud bu chòir dhu’sa dheanamh.”

Well, cha duirt e an còrr, dh’fhan e sàmhach.

Well, a’ sin, nuair a bha sinn a’ cur a staigh an fheòir, ’s bha fiar geàrrte, ’s a h-uile sian, bha a leithid a spaoid aige dhomh air son, an taobh an waits, (5) ach cha ligeadh e air e. ’S e esan a dh’fhàgadh shìos as a’ Ros, forcadh dha na cairtean, agus bha mise as an iothlainn shuas. Well, a h-uile duine thigeadh le cairt, bha e faighinn glain’ uisge-bheatha, agus siuga lionn. Well, cha robh rathad agamsa air sian a chur uige, ach chuir mi uig’ aig amm dìnnearach leath-bhotal uisge-bheatha sìos, leis a’ ghill’ eile, agus “bheir sin dha” arsa mise “agus can ris gum bi cuimhn’ agam fhìn air nuair a thig e, nach déid sian seachad air.”

Bha ’n seo am feasgar a’ tighinn, ’s bha sinn air thuar a bhith deiseil dhi ann an deagh-amm; bha seachd cairtean a’ tarraing uice. Bha an t-astar fada gu dearbh, ach air m’anam fhìn, gu robh saighis math innte-sa. Thànaig am fear a bha còmhla rium fhìn ’na ghille a’ siod, [Rob Baird] thànaig e a nuas is cairt aige, ’s dh’fhoighneachd e dhìom:

“Am bi agamsa ri dhol sìos tuilleadh, Aonghuis?”

“Tha teans gum bi” arsa mise. “Agus ma bheir thu suas cairt cho math ’s a th’agad an dràsd, cuiridh e fionais oirre. Faodaidh càch fuasgladh mar a bhios iad a’ tighinn.”

Dh’fhalbh e, an t-each ’na throtan aige. Ach Dhia na truaighe! thànaig e agus bha dà chairt eile gun tighinn as a dheoghaidh, agus stràic a’ bhocs’ aige do làrach nan cocannan, bonn nan cocannan dìreach, rud nach robh fiod air son a dhol ann an cruaich. O, dhamainn mi dha’n droch-àite e, gu dé thug air siod a thoir’ a nuas, nach robh duine ag iarraidh air siod a thoir’ a nuas.

“Well, thug mise a nuas an rud a fhuair mi” ars esan.

“Cha n-e rud a fhuair thu” arsa mise “ach rud a dh’iarr mise ort a dheanamh, a bha tòir dhut a thoir’ a nuas; ach till a nist thu fhéin agus Blair a dh’iarraidh cairt a chuireas fionais air a’chruaich; an ann a’ dol dha fhàgail fosgailte mar seo a tha sinn, ma thig an t-uisge?”

Dh’fhalbh iad, ’s bha iad gu math brothach le chéile. Ach thànaig e ’n

[TD 106]

sin, agus deagh-lòd aige air an each, e fhéin is Blair, agus cairt aige dha’n fhiar a chuir mi suas an latha roimhe sin, do dh’fhiar ùr. Bha mise ’g obair air dreasadh na cruaich leis a’ ràcan, agus a’ chiad fhorc a chuir e suas, thuirt e <eng>“That’ll keep your stack warm Angus”<gai> ars esan [Rob]. Thànaig mi a nuas ’s dh’fhiach mi ’m fiar le m’ làimh. Dé an truaighe a bh’agam ach am fiar ùr a chuir mi suas an dé! Cha do rinn mi ach mo chas a chur sìos m’a choinneamh.

“Gu dé, a mhic an damnaidh” arsa mise “thug dhut siod a thoir’ a nuas, a dhol do phàirc eile dha iarraidh? Tha trì chocannan shìos a’ sin fhathast dha’n t-seann-fhiar!”

“Thug mise a nuas” ars esan “an rud a fhuair mi.”

“An rud a fhuair thu!” arsa mise. “’S math a bha fios agad nach e siod a bha dhìth orm a bhith dol dha’n chruaich. Nach do sheall mise dhu’sa ’sa mhadainn” arsa mi, ’s mi tionndadh ri Blair “am fiar a bha ri tighinn a nuas?”

“Cha do sheall” ars esan.

“Sheall” arsa mise.

“Tha thu briagach” ars esan.

“Cha n-eil, ach tha thusa briagach” arsa mise “agus cha n-e a’ choire as mutha th’ort. Ach mura cum thu do bhial, ma théid mi sìos, cuiridh mi an t-innchinn asad ri cuibhle na cartach.”

“Thig thusa nuas” ars esan.

O, leum an nàdar orm, (6) ’s cha do rinn mi ach leum a ghearradh a mullach na dais dha’n chairt, ’s bha esan ’s e leum chon a’ chnoic, (7) agus rugadh air agus bhuaileadh air a dhruim dìreach e ann an làrach nan cocannan a thugadh a nuas roimhe sin. O, bha mi dìreach a’ dol a chur eabar air mun liginn as e. Leum Uilleam a nall (an gill’ aig fear na hotel) ’s rug e air “Ah, Aonghuis, Aonghuis!” ars esan <eng>“for God’s sake let him alone!<gai> Tha fios againn taght’” ars esan “gu dé th’ann!”

“Ligidh mis’ as e” arsa mise “gu deara, cha n-eil mi dol a shalachadh mo lamhan ann. Ach nam biodh a dh’ùin’ agamsa chuireadh fionais oirre, thilleadh tusa fhathast a dh’iarraidh cairt eile.”

Bha am fear eile ’s e ’na sheasamh aig taobh na cruaiche leis a’ chairt, ’s bha an fhorc fo uchd. “Clìor a mach a sin” arsa mise ’s mi tionndadh ris.

“Cà’il mi dol leatha?” ars esan.

“Tha mi coma ged a rachadh tu dha’n droch-àite leatha” arsa mise. “Hala ’s cuir a staigh dha’n t-sead i.”

[TD 107]

Dh’fhalbh e. Cha robh agams’ ach teannadh ri cruinneachadh tarplain (8) an uair sin. O, bha mi cho tàmailteach ’s a ghabhainn nach d’fhuair mi fionais a chur oirre. Chaidh iad a staigh a’ seo gu suipeir; neo’r-thaing nach d’fhuair iad deoch gu leòr an uair sin. Dh’fhalbh esan dachaigh. As a’ mhadainn a’ sin air là’r-na-mhàrach, well, bha obair co’la diag eile aige-san co dhiù ann. Dh’fhalbh mi a staigh far an robh iad.

“Well, Aonghuis” ars esan “dé tha ’nad bheachd a dheanamh an diu?”

“Feumaidh fionais a chur air a’ chruaich co dhiù” arsa mise “’sa chiad start.”

“Cha d’fhuair thu fionais a chur oirre raoir idir?” ars esan.

“Cha d’fhuair” arsa mise. “Bha sin agam air sàilleabh do dheagh-luchd seirbheis.”

“O, chuala mi sin” ars esan. “Cha dug thusa gu leòr dhaibh a dh’òladh iad.”

“Dà, chuir mise leath-bhotal uige còmhla ri dhìnneir sìos.”

“Tut” ars esan “dé b’fhiach sin? ’S ann tha *math a bhith air a dhalladh*.”

“Ma tha” arsa mise “faigheadh e rud a dhallas e. Ach a bheil thu dol dh’a chumail?”

“Cha n-eil mise dol dh’a chumail uair dha’n uaireadair mur eil feum agadsa air; cha n-eil sian a dh’fheum agams’ air.”

“Well, mura bheil sian a dh’fheum agads’ air, nì mi ’n gnothach as aonais, agus ’s fhada b’fheàrr leam a bhith as aonais.”

“An dànaig e?” ars esan.

“Tha e nuas chon an taigh” arsa mise.

“Hala ma thà” ars esan “’s abair ris thighinn a staigh.”

Dh’fhalbh mi ’s thàna mi mach ’s bha e fhéin ’s am fear eile a’ bruidhinn aig ceann na bosaidh, e coimhead cho sly.

“Dé tha gus a bhith ann an diu, Aonghuis?” ars esan.

“Hala thusa staigh far a bheil e fhéin an dràsd” arsa mise “’s gheobh thu mach a rithist dé bhios ann.”

Dh’fhalbh e ’s ghabh e staigh. Bha e treiseag a staigh. An ceann mionaid thànaig e a mach. Rug e air an t-seacaid ’s chàirich e air e agus tharraing. “Latha math libh, ’illean” ars esan. Sheall am fear eil’ [Rob] air. “’N e falbh a rinn Blair?” ars esan.

“Dà, ’s fhada bu chòir dha falbh” arsa mise “agus ’s beag a ghabhainn agus thusa a chur as a dheoghaidh. Bha thu cheart cho coireach ris.”

“Dé a Dhia a’ choire a bh’agams’ air a’ seo?”

[TD 108]

“Nach robh?” arsa mise “Nach tu bha aineolach nach robh fhios agad dé ’m fiar bha fiod air son a dhol ann an cruaich? Hala a nist agus beairtich fear dha na h-eich tha shìos ann a’ shin agus gu rachadh tu dh’iarraidh cairt a chuireas fionais oirre; ’s cha n-fhaigh thu trust a dhol ann leat fhéin, théid mise sìos agus chì mi dé théid oirre.”

Dh’fhalbh e ’s cha duirt e facal. Cha do rinn mise ach gabhail cros tarsainn. Bha mi shìos roimhe. “’S eadh” arsa mise. “Co dhiù bu ghiorra dhut na cocannan a bha ’n seo a nist no dhol a null dha’n phàirc eile a dh’iarraidh coca chuireadh teine ris a’ chruaich? Cha d’fhuair sibh an teans.”

“O” ars esan “cha do rinn mise ach rud a fhuair mi a ghabhail.”

“O, cha do rinn” arsa mise. “Bha am plàn air a dhianamh agaibh, ach cha do dh’oibrich e math dhuibh.”

Cha d’fhuair mise sgilinn dha na deich air fhichead. Well, bha dùil agam a nist—dh’fhalbh mo laochan agus thug e Glaschu air, ’s bha e co’la diag air falbh a’ sin. Thill e ’n sin ’s thòisich e air obair as a’ choillidh far an robh e reimhe, aig fear Ceanadach. Bha mise ’n sin. Thànaig an seo an ath-shìoson. Well, bha an t-eagal orm a nist nan cumainn a mach e, nach fhaighinn sgilinn gu sìorraidh dha na deich air fhichead. Dh’fhoighneachd am bodach dhiom an robh mi deònach Blair a ghabhail a staigh am bliadhna.

“O, well” arsa mise “tha mi smaointinn o’n rinn e ’n gnothach an uiridh, gun dean e an gnothach am bliadhna.”

“O, ma thà, cha n-eil agad fhéin ach bruidhinn ris” ars esan.

Thànaig e am bliadhna sin. Bha sinn réidh gu leòr, fad an t-sìosoin, ach nuair a fhuair thu do thuarasdal, a mhic an damnaidh, ’s ann a dh’fhalbh thu, ’s cha d’fhuair Aonghus sgilinn. Ach fiachaidh sibhse nach mi bha slac, nach robh sian agam ach aon fhacal a ràdh ris a mhaighstir ’s gun cumadh e bhuaidh’ e. Well, bha e dona leam (9) dol a ghlacadh a thuarasdail, bha mi smaointinn gu robh a dh’onair ann fhéin a phàigheadh e. Ach dh’fhalbh thusa a dhonais is thug thu Glaschu ort mar a rinn thu an uiridh. Nuair a thill e a sin cha robh sgilinn aige, agus thòisich e as a’ choillidh, far an robh e reimhe.

Well, bha mise ’n seo a’ fàgail aig an Fhéill Màrtainn agus nuair a chual’ esan gu robh mi fàgail, cha robh e tighinn idir idir a nuas an còir na hotel an uair sin. Oidhche pàighidh, ghabh e geòl’ e fhéin ’s fear eile tarsainn an locha. Cha robh fios a’m gu dé rud a dheanainn, ach bu mhath an airidh o’n a fhuair thu e. An ùine a bha ann a’ sheo dìreach seachdain

[TD 109]

ro’n tèarm, có bha ’san tap-rum ach an Ceanadach a bha ’n seo, am fear aig an robh a’ choille, agus am forastair, agus ’s e dà dhronngair a bh’unnta le chéile. Bhiodh iad ann a’ shiod fad an latha agus dh’fhalbhadh iad dhachaigh cho dìreach ri judge am bial na h-oidhcheadh, an déidh bhith ag òl fad an latha!

Dh’éibh am bodach rium, bha mi ’sa chitsinn, a dhol sìos, agus am bell a bha ’n siod a fhreagairt. Chaidh mi sìos. Bha iad, an dithis aca, romham. Dh’éibh e, am forastair, dà ghlain’ uisge-bheatha agus dà phinnt lionn. Thàna mise nuas, dh’iarr mi sin air a’ bhodach, dh’fhalbh mi ’s phàigh mi fhìn e, agus sìos thug mi dhaibh e. Dh’fhalbh esan a’ dol dh’a phàigheadh.

“O, phàigh mise mar thà e” arsa mise. “Tha mi air son mo lamhan a sheasamh dhuibh, (10) bha eagal orm nach fhaicinn tuilleadh sibh” arsa mise. “Tha mi fàgail.”

“Da, gu deara” arsa an Ceanadach, “tha mi glé dhuilich thu bhith fàgail. Thuirt mi ris fhéin an diu gum bu neònach leam nam biodh e ligeil leat falbh, agus thuirt e rium gu dé dheanadh esan?—nach deargadh e air do chumail. Agus thuirt mi ris gun cuala mi gur h-ann a bha e toir’ a nuas do thuarasdail. Agus thuirt e nach ann, gur h-ann a bha esan ag àrdachadh do thuarasdail, agus nach gabhadh tu e.”

“O, tha sin ceart gu leòr” arsa mise.

“Ach gu deara cha b’ann agadsa a chuala mi e” ars esan.

“O, bha e toir’ a nuas an tuarasdail ceart gu leòr” arsa mise “ach nuair a thairig e seachad e, cha deanadh e feum.”

Thionndaidh mi ’n sin ris a’ Cheanadach. “An dig sibh a mach mionaid còmhla rium” arsa mise “tha turus beag agam riut.”

“Théid” ars esan. Dh’éirich e mach. “Dé th’ann?” ars esan.

“Tha fear dha na bha ag obair as a’ sguad agad shuas a’ sin, tha rud agams’ air o chionn dà bhliadhna, agus tha mi tuigsinn nach eil e deònach a phàigheadh” arsa mise.

“Có th’ann?” ars esan. “’N e Blair?”

“’S e, dìreach” arsa mise.

“Dà, bha mi smaointinn” ars esan “gu robh rudeigin ann nach robh e tighinn a nuas; ach ’s ann uair ’sa cho’la diag a tha mise ’gam pàigheadh; agus ’s ann Di-Sathuirne-sa tighinn a bhios mi ’gam pàigheadh. Agus cuir thusa ugam litir fodha sin, agus ainmich an t-suim a thug thu dha agus an date aig an dug thu dha i; agus chì sinn dé chanas an t-òganach.”

Dhia, cha robh cuimhn’ agamsa gu dé an date air an dug mi dha e.

[TD 110]

Dh’fhalbh mi a staigh far an robh am bodach, agus dh’inns mi dha’n bhodach.

“O, ’s eadh!” ars esan. “Fear eile dha na h-amadain. ’S e duine as a’ mhìle dha’m bu chòir dhut airgead a thoirt, seach rud ’sa bith eile. Carson nach duirt thu aon fhacal rium-sa ’s gheobhadh tu ann a’ sheo e, ’s chumainn-sa bhuaidh’ e?”

“Well, bha sin dona leam a dheanamh air” arsa mise.

“Hao, bha” ars esan “ach cha robh e dona leis-san ge tà a dheanamh ort.”

“Cha n-eil sian a dh’fhios agamsa dé an date” arsa mise. “Thòisich e ’n seo a’ chiad bhliadhna.”

“Mura bheil” arsa esan “’s math a tha fios agamsa. Cà’il an leabhar a bha ’n siod, a Liosaidh?” ars esan. (Am bàrmaid, ’s i ’na seasamh.) Thog i nall an leabhar. Dh’inns esan an latha dha’n mhìos air na start e an uiridh.

“Faigh am peannd, a Liosaidh!”

Cha duirt ise guth tuilleadh, ’s ann aigesan a b’fheàrr a bha fios dé chuireadh e innte.

“Well, cuir sin uige” ars esan.

Chaidh sin a thoir’ suas. Bha ’n sin Di-Sathuirne, latha a’ phàighidh. Chaidh esan [an Ceanadach] a staigh. Thug esan làmh air a’ litir. Leubh e i am fianais na bh’ann, a h-uile duine.

“Bheil siod ceart?” arsa esan, ’s e tionndadh ri Blair.

“O, tha, bha mi fhìn a’ dol sìos an nochd, bheir mi dha e” ars esan.

“Nach iomadh oidhche a bh’agad air son a thoir’ dha o’n a fhuair thu e” ars am bodach. “Cha n-fhaigh thu ’n teans a nist air a thoir’ dha an nochd. Bheir mise dha e. Agus siod na bheil agadsa ri fhaighinn, agus an còrr cha dean thu agamsa, agus bi clìoradh air falbh a nist.”

Nuair a bha mise aig mo shuipeir chualas beatadh ann an dorus a’ chitsinn, agus dh’fhalbh an citsinnmaid sìos agus có bha an seo ach an Ceanadach. Dh’fhoighneachd e dhi an robh mi staigh. Thuirt ise gu robh.

“Abair ris” ars esan “gu bheil turus agamsa ris.”

Thànaig i ’n sin a nuas. “Tha an Ceanadach aig an dorus, Aonghuis, ’s e tha air son t’fhaicinn.”

Dh’éirich mise sìos. Bha an Ceanadach aig an dorus. Chuir e a làmh ’na phòca, ’s shìn e mach na deich air fhichead dhomh. “Seo” ars esan. “Thug mi dha an sac, chuir mi air falbh e.”

“A Dhia!” arsa mise “cha robh mise ’g iarraidh sin.”

[TD 111]

“Well, cha robh” ars esan “ach mura dianainn-sa siod air, cha n-eil aige ach an rud a choisinn e. Seallaidh siod dha gun gabh e ’n rathad glan a rithist!”

Fhuair mise na deich air fhichead, ach mura b’e an Ceanadach, cha robh mi air am faighinn riamh!


41. AN TURUS A THÀNAIG AN GUAL DO ROWARDENNAN (103)

Bha mi an trip a bh’ann a’ seo, ’s ann nuair a bha mi ann an Rowardennan, bha fear eil’ aige a fhuair e air son obair an fhoghmhair còmhla rium a’ gearradh feòir, fear a mhuinntir Dhun Breatann, [Blair]. Bhrist am ma-sìn, agus cha robh ma-sìn againn ach na spealan. An latha bhiodh briagha ’s bhithinn air son fiar fhàgail tioram air son a chur suas a dh’iarrainn cuideachadh, o, cha b’urrainn da-san [am bodach] cuideachadh a thoir’ dhomh, bha móran ’san taigh, ’s ann a chuireadh e feum orm fhìn nam biodh rathad agam air fuireach. “Ach faigh thusa geàrrt’ e, ’s gheobh thu daoine gu leòr a chuireas suas e.”

Bha mise ’s am fear eile [Blair] a’ gearradh, agus stadamaid feasgar, agus bha sinn a’ cur suas corra-choca; bha móran sgaoilte. Bha e an seo gus a bhith geàrrte agam air fad ach obair aon latha. Ach an latha bha ann a’ seo, Di-Sathuirne, dh’éirich mi ’sa mhadainn, o, bha turadh uabhasach math ann—an oidhche ’s gaoth an ear, a h-uile sian cho tioram, agus bha pìos mór againn deiseil air son a chur ann an cocannan móra. Nuair a ghabh mi mo bhreacaist, chaidh mi sìos dha’n bhàr, ’s dh’fhoighneachd mi dha’n bhàrmaid do dh’éirich e fhéin, [am bodach], ’s thuirt i nach do dh’éirich, gu robh treis aige ’n sin. Dh’fhalbh mi suas far an robh e. Dh’fhoighneachd e dé bha ceàrr orm. Thuirt mi nach robh sian, gu robh deagh-latha air son feòir an diu ann, “’s ma tha mise dol a dh’fhaighinn daoine” arsa mise “air son fiar a chur suas … an latha. Gheobh mi daoine gu leòr air latha nach gabh fiar cur suas.”

“O, bheir leat a h-uile duine dhiu” ars esan. “Cha n-eil sian a dh’fheum agams’ an diu orra, ach fàg an còcaire.”

“O, cuiridh sinn fhìn feum air còcaire” arsa mise.

“O, nì Misdreas Kane” ars esan “còcaire dhuibhse. (Bean a mhic; ’s ann shìos a’ siod a bha i fuireach.) Bheil thu toir’ leat cartach?”

“Tha.”

“Well, na falbh gus an doir thu leat iad” ars esan. “Agus bruidhinn fhéin ris a’ bhàrmaid fiach an déid i ann; agus abair rithe ma théid i ann, gun dean mi fhìn am bàr air a son, tha mi ’g éirigh air a’ mhionaid.”

[TD 112]

Thàna mise a nuas, agus ’s e nighean a mhuinntir Eilear Nis, ’s i a bha ’na bàrmaid ann, té Liosaidh Nic Aoidh. Dh’fhoighneachd mi dhi an robh i deònach dhol chon an fheòir còmhla ruinn.

“A Dhia, ’s mise nì sin” ars ise “nam faighinn a dhol ann.”

“O, ma thà, tha e ’g ràdh riut, ma théid thu ann, gun dean e fhéin am bàr air do shon, gu bheil e ’g éirigh air a’ mhionaid. Tha e ’g iarraidh ort gu leòr a bhiadh ’s dha’n a h-uile sian a thoir’ leat.”

“O, glé mhath ars ise.

Thòisich i an sin air lìonadh basgaid, thòisich mise, dh’fhalbh mi bheartachadh cartach, thug mi leam na searbhannan uile. Bha gille aige bha ’na ghuide [Rob Baird] a bhith dol suas a mhullach na beinne le pònaidhean, bha esan—thug mi leam e fhéin. Nuair a ràna sinn shìos, chuireadh a staigh a’ bhasgaid gu bean Uilleim, ’s dh’iarradh oirre tì chur a mach uc’ aig deich uairean. Thòisich sinn air sgaoileadh cocannan ’s air crathadh. Nuair a bha e suas aon uair diag chunnaig sinn puffer a’ dol suas an locha, agus ’s e ’m puffer a bhiodh a’ toir’ a’ ghuail ugainn a bh’ann. Thuirt an gill’ eile “Dhia, tha mi a’ faicinn Peadair a’ dol suas an loch a’ siod leis a’ phuffer, agus ’s ann air Rowardennan tha i stiùradh. Cha n-eil mi radha nach dig ort a dhol suas a Rowardennan an diu fhathast.”

“Deara, cha dig” arsa mise. “Dé bhiodh aice gu Rowardennan?”

“Mur eil gual aice” ars esan.

“Cha n-eil” arsa mise “fhuair iad an gual mar thà.”

“Bheil gual aice chon a’ Loids?” ars esan. Bha dà loids an taobh shuas dhinn.

“Cha n-eil” arsa mise “fhuair an loids i fhéin an gual.”

“O, tha fios a’m” ars esan, “ach chuala mi an geamciobair ag radh gu robh dùil aca ri beagan do Welsh coals air son na yat. Cha n-eil fhios a’m nach e th’aice.”

“O, ma thà” arsa mise “nach eil Uilleam shuas, nach eil each is cairt aige, ’s nach dean siod beagan do dh’exercise dha? Cha bhi móran an sin air fad.”

“O, cha chreid mi gum bi” ars esan.

Ach co dhiù, chaidh sinne gu’r dìnneir. Nuair a ghabh sinn ar dìnneir, ’s thàna sinn a mach, bha móran dha’n fhiar a bha air a shleidseadh le sleids gu cnoic air son cocannan móra dheanamh air, ann an àiteachan ìseal. Thòisich mise air sleidseadh an fheòir a staigh, ’s bha dà choca mhór a’ dol suas còmhla, bha an gnothach a’ dol dìreach mar gum biodh taigh

[TD 113]

’na theine. Ach có an truaighe a chunnaig mi nochdadh a nuas ach Uilleam, agus gun seacaid gun cheap, gun sian air ach as a léinidh a’ tighinn, agus ghabh e dìreach far an robh mi.

“Feumaidh tu a nist a dhol suas leis an each sin” ars esan “agus ceithir tunna guail an siod a chur a mach do Mhister Mair aig a’ Loids.”

“Hala thusa” arsa mise “agus bheir thu taigh Iain Ghròd ort, tha each is cairt agad shuas, ’s cuir a mach e air neo fàg ’na broinn e. Dé mar tha mise gus a dhol suas agus dol a dh’fhàgail a h-uile gin an seo ’nan seasamh an seo, nach e an t-each a tha ’gan cumail ag obair?”

“Cha chuir an t-each sin a mach è” ars esan.

“Cuiridh an t-each ud a mach è” arsa mise. “Chuir mise a mach cóig tunna dhiag leis o chionn co’la diag.”

“Cha chuir e mach tunna fhéin an diu dhut.”

“Dé chaisgeas e?”

“Hala, ma tha, tha mise coma co dhiù” ars esan “théid thu ann no dh’fhanas tu, ach tha mise falbh co dhiù.”

“Cha n-eil thu falbh” arsa mise, “ach fanaidh tusa agus oibrichidh tu an t-each-sa, agus théid mise suas agus cuiridh mi a mach e leis an each a tha shuas, o’n a dh’fhairlich e air thoir’ leis.”

“Cha ruig thu leas, mura doir thu leat an t-each.”

“’S car son” arsa mise “ma dh’fhairlich e, nach dug thu ugams’ a nuas an seo e ’s a leithid sin a dh’fhiar? Gheobhadh tu am fear-sa.”

“Cha do dh’iarradh sin orm” ars esan.

“Cha do dh’iarr” arsa mise “tha thu daonnan a’ tighinn ugamsa le t’òrdain neònach, ach hala agus cuir a mach e neo mura dean thu siod, cuir a mach or ’o (1) mhuin e.”

“Hala, ma thà” ars esan. “Tillidh tu fhathast dh’a iarraidh.”

Dh’fhalbh mise, ’s cha robh mi fad air falbh, nuair a bha mi gabhail an aithreachais nach dug mi leam an t-each ud ach bu dig an latha (2) gheobhadh e ’m fiar a chur suas, o nach robh eich aige a chuireadh a mach gual. Bha fios a’m fhìn gu robh e uabhasach eagalach a chasan a fhliuchadh as an uisge, ’s e fear a dh’eich nan tramways a bh’ann, ’s cha do fhliuch e chas riamh.

Nuair a bha mi suas chon na hotel, chunna mi am bodach a’ tighinn a mach, agus ghabh e a nall ’nam choinneamh chon a’ rathaid.

“Tha thu air tighinn” ars esan.

“Tha” arsa mise.

“An dug thu nuas an t-each?”

8 – 704538 Lochlann. Bd 5

[TD 114]

“Cha dug” arsa mise. “Nan doirinn-sa a nuas an t-each, nach fhaodainn a h-uile duine a bha shìos a chur a nuas, nach e an t-each tha ’gan cumail ag obair?”

“O, cha robh mise air son dragh ’sa bith a chur ort” ars esan “bha fhios a’m gu robh gu leòr agad ri dheanamh far an robh thu; nuair a thànaig am puffer, chuir mi suas Uilleam leis an each dhubh gus an gual a chur a mach. Tha e coltach leamsa gun do dh’fhairlich orra a chur dha’n uisge, gu robh iad an sàs ann, sianar, gun dànaig Peadair fhéin a mach còmhla riu mu dheireadh.”

“Well, tha sin uabhasach” arsa mise. “Da, chuir mise a mach cóig tunna dhiag leis o chionn dà sheachdain.”

“O, tha fios a’m gun do chuir” ars esan “ach cha n-eil fhios agamsa gu dé rud a nì thusa, ach feumaidh an gual a bhith air a chur a mach co dhiù, a chionn tha mise faighinn aon suim ’sa bhliadhna air son cairtearachd na Loidseachan. Agus mura bi e air a chur a mach, faodaidh e tèirdseadh orm.”

“’S car son nach dug e ugamsa sìos e” arsa mise “agus gheobhadh e an t-each eile?”

“O, mac an donais” ars esan “cha do chuimhnich mise air sin a radha ris; nach fhaodadh tùr a bhith ann fhéin?”

Dh’fhalbh mi ’s chum mi sìos chon na stàbla, ’s lean am bodach sìos còmhla rium. Cha robh an t-each ach ’na sheasamh as a’ stàl ’s na harness air. Thionndaidh mi mach e, ’s bha cheann air a ghearradh ann an dà àite far an robh iad a’ gabhail dha le maidean. Well, bha mi toilichte seo fhéin a bhith agamsa ’nan aghaidh.

“Well” arsa mise “mura b’urrainn daibh a oibreachadh, dh’fhaodadh iad a bhith air fhàgail slàn. Gu dé mar a dheanadh each no duine obair, ma’s e siod dòigh as an robh iad ’ga ùsaigeadh?”

“Da, cha deanadh” ars esan “ach dé an còrr a dh’iarradh tu dhaibh? Cha ruig iad a leas a dhol dh’a mhilleadh, ma dh’fhairlich orra a chur dha’n uisge.”

“Da, ’s e milleadh a rinn iad” arsa mise. “Cà’il a’ chairt?”

“Dh’fhàg e a’ chairt shuas aig a’ Loids, cha dug e a nuas ach an t-each.” Dh’fhalbh mise, ’s ghabh mi suas leis an each, ach nuair a nochd mise ris a’ phuffer—’s e Peadair a bh’air an sgiobair a bha leatha—cha b’ann do Dhia a bheannaich e mi nuair a nochd mi!

“C’àite” ars esan” a bheil thu dol leis an each sin?”

“Nach eil mi tighinn a chur a mach do chuid guail?” arsa mise.

[TD 115]

“Cha chuir thu a mach gual leis an each sin an diu” ars esan.

“Da, chuir e mach gual reimhe dhut” arsa mise.

“Ma chuir, cha chuir e mach gual an diu. Bheil thusa dol a dheanamh rud a dh’fhairlich air sianar?”

“Cha n-eil fhios a’m nach deanadh tu fhéin rud a dh’fhairlich air dusan” arsa mise.

“Ga brì gu dé rud a dhianainn-sa, cha ruig thusa leas dol a dh’fhiachainn leis an each sin” ars esan.

“Air do shocair” arsa mise, “cum do ghruaig ort! <eng>There’s no proof like a trial.”<gai>

Dh’fhan e an uair sin sàmhach. Dh’fhalbh mi is chuir mi dha’n chairt e, ’s ghabh mi sìos chon a’ loch leis. Nuair rànaig esan an loch, bhuail e a cheithir chasan roimhe, ’s thòisich bacadh. Thionndaidh mise mu’n cuairt e ’s bhacadh chon a’ loch e, ’s nuair a rànaig a’ sin na casan deiridh aige an locha, chaidh e ’na bhall (1) ann a’ sin ’s cha rachadh e as a’ siod. Leum mi ’n seo as a’ chairt, rugadh air cheann air, ’s thòisich mi air a tharraing sìos taobh an locha fiach am faighinn a chasan a fhliuchadh. Cha robh esan ach a’ falbh air a tharsainn, ’s a’ seitir. Cha robh fios a’m fo’n t-saoghal gu dé ’n rud a dhianainn; bha cho math leam mi fhìn a bhàthadh agus tilleadh a dh’iarraidh an eich a dh’fhàg mi. Bha esan ’s e a’ spaisdearachd air an deac.

“Nach ann agamsa tha an cosnadh” ars esan “’gat fhaicinn-sa a’ cleasachd ris an each sin; ach am fear ud mise mur théid mise fhaicinn dha d’ mhaighstir gum bi e gu math searbh dha ma tha mi dol a laighe a’ seo fo cheithir tunna guail gu Di-luain!”

“Tha mise coma” arsa mise “ged a thèirdseadh tu not ’sa mhionaid air. Car son nach robh eich aige a chuireadh a mach gual?”

“Bha sin aige” ars esan “nan dugadh tusa a’ seo iad.”

“Tha an t-each sin ag obair ann an àit’ eile” arsa mise.

“Dé an donas dhomhsa thu fhéin ’s t’obair?”

Cha n-éisdeadh e idir rium. Ach smaointich mi a’ seo nam biodh e air a thoir’ a mach leis a’ chran.

“Bheil do wire agad air a’ chran sin” arsa mise “’s a ligeas a’ hook ugamsa gu tìr a’ seo?”

“Tha, ’s a ligeadh a’ hook chon a’ Loids” ars esan.

“Ma tha, <eng>slack your chain”<gai> arsa mise. <eng>“I’ll take him into the water with the cran.”<gai>

Dh’fhalbh e ’s shlac e a shéin, ’s cha do rinn mise ach dùcadh (4) a mach

[TD 116]

dìreach a dh’iarraidh a’ hook, agus thàna mi a staigh is chàireadh dìreach air aisil na cartach i, agus rugadh air cheann air.

<eng>“Heave on steady now!”<gai>

Thòisich esan air a heaveadh, ’s nuair a chunna mise an streun a’ tighinn air a’ wire, thàna mi air mu’n dà chluais leis an t-slait chaoil, leis a’ switch! Mach a bha e an comhair a chùil gus an robh e aig a cliathaich. Bha an t-uisge an uair sin ann am bocsa na cartach ’s cha n-fhaighinn a hook a thoir’ far an aisil. Thionndaidh esan an uair ud:

<eng>“What are you going to do now?”<gai> ars esan.

<eng>“Slack it ashore”<gai> arsa mise.

Shlac e an uair sin a staigh e. Dh’fhiach mi a’ seo air a bhacadh air ais. Cha bhacadh. Cha robh ach <eng>“heave on again”.<gai> Thug e ’n seo a mach a rithist e. Nuair a chunnaig mise gu robh an t-aisil gus a bhith fodha, dh’fheumadh e stad. Thug mi ’n seo a’ hook far an aisil. Bhac e an uair sin, ’s bha iad cur a’ ghuail far a cliathaich. Dhìrich mis’ air na trams an uair sin, agus thilg mi uigesan na reins agus dh’iarr mi air an ceangal.

Chuireadh leath-tunna guail oirre. Well, cha robh agam ach ri còpadh direach mu’r coinneamh air tìr os cionn bruaich an locha, bheireadh iad fhéin as a’ sin e. Thàna mi a mach leis, ’s chòp mi shuas os cionn bruaich an loch e, leumar dha’n chairt, o! dh’éirich mi air leis a’ switch—sìos a mach a bha e dha’n loch air ais! Thionndadh mu’n cuairt e ’s bhacadh ris a’ phuffer e. Cha do dhiùlt e tuilleadh. Cha dug mise fichead mionaid a’ cur a mach na ceithir tunna guail.

“Nach eil a nist” arsa mise “do ghual a muigh agad?”

“O, well, tha” ars esan “agus cha n-eil fhios a’m co dhiù is raig’ thu fhéin no ’n t-each!”

“Well, mura bi mise ’nam mhaighstir aire-san, cha bhi esan ’na mhaighstir ormsa, co dhiù.”

“Am bi thu a nist cho math agus gu fuasgail thu na fastaichean?” ars esan.

“Fuasglaidh mise a h-uile fastadh a tha agad ann.”

Dh’fhalbh mi ’s dh’fhuasgail mi na fastaichean, ’s ligeadh air falbh e. Bha staff na Loids, bha iad aig an tì as an amm, an geamciobair ’s an gàirnealair agus am forastair ’s an gille, cha robh duin’ agamsa ach mi fhìn. Thàna mi a nuas chon a’ bhaile agus lig mi as a’ chairt, chuir mi an t-each a staigh dha’n stàbla, ’s bha mi coimhead fiach am faighinn dha’n bhosaidh gun duine ’gam fhaicinn fiach am faighinn sioft tioram a chur orm. Ghabh mi ro’n ghàrradh, fhuair mi dha’n bhosaidh, ’s cha n-fhaca

[TD 117]

mi duine a muigh. Thilg mi dhìom m’aodach fliuch, ’s chàirich mi aodach tioram orm. Bha mi ’n seo deiseil, ’s cha robh mi gus a dhol a staigh idir; thàna mi a mach, ’s có bha tighinn a mach air dorus a’ chitsinn ach am bodach, agus tray aige ’s carbhair aige ’s e dol a thaigh na feòladh, a ghearradh feòladh. Sheas e as an dorus.

“Hello” ars esan “tha thu air tighinn.”

“Tha” arsa mise.

“Do chuir thu mach an gual?” ars esan.

“Chuir” arsa mise.

“Dé an donas tha thu ’g ràdh?” ars esan. “Robh duine còmhla riut?”

“Cha n-fhaca mise duine ach Peadair.”

“’N e sin ri ràdh” ars esan “gun do rinn thu ’n rud a dh’fhairlich air sianar a dheanamh?”

“Da, cha n-eil fhios agamsa” arsa mise. “Tha mi smaointinn nach fhairlicheadh siod air aonduine” arsa mise “gun diuc air (5) sianar air son ceithir tunna guail.”

“Well, well, well, well” ars esan “cha chuala mi riamh, <eng>well I never”<gai> ars esan <eng>“in all my born days.<gai> Dh’fhalbh e ’s lig e as an tray ann am bonn na h-uinneig a muigh. <eng>“Come in this way, Angus, and follow me.”<gai>

Dh’fhalbh mise ’s ghabh mi staigh as a dheoghaidh. Ghabh e sìos, ghabh e staigh dha’n bhàr. Thionndaidh e mu’n cuairt. <eng>“What you going to have?”<gai> ars esan.

<eng>“O, I’ll take a glass of beer”<gai> arsa mise.

<eng>“O, hell with you”<gai> ars esan. <eng>“You’ll get plenty of water at the back of the kitchen!”

“O, you’ll get plenty of water in Loch Lomond too”<gai> arsa mise.

<eng>“Yes; you’ll take a glass of good Irish whisky, ’ll no do you any harm”<gai> ars esan.

<eng>“All right, sir, I’ll take anything.”<gai>

Dh’fhalbh e agus chrom e fo’n chùnntair agus thug e mach botul as, agus bha fear dha na tumalairean móra a’ choifi-rum air a’ chùnntair, agus ghabhadh e pinnt dìreach. Thug e ’n corc as agus cha do rinn e ach breith air a’ bhotul agus a chàireadh os cionn an tumalair, is dh’éibh mise “stad stad! stad!” cha do stad gus do lìon e e fhad ’s a gléidheadh e boinne air a’ chùnntair!

<eng>“O, heavens”<gai> arsa mise <eng>“that’s too much of a good thing, I’m not going to take that!

“Not at all”<gai> ars esan <eng>“any Hielandman that wouldn’t drink that wasn’t

[TD 118]

worth a damn. Throw it below the bonnet!”<gai> Cha robh rathad air. Well, thug mi suas ri leathach as, ’s cha deanadh e gnothach ach dh’fheumainn a h-uile diar a bh’ann thoir’ as! Well, bha mi ’g radha rium fhìn, cha déid mise a mach air an dorus, bidh mi marbh, ach—tuitidh mi staigh. Thionndaidh e an uair sin, ’s dh’fhoighneachd e dhiom an robh mi dol sìos dha’n Ros a rithist.

“Tha” arsa mise “neo bidh Ros collach ris a’ ghual.”

“Cha n-eil sian as cinntiche” ars esan. “Ach theirig sìos dha’n chitsinn, agus gheobh thu cupa tì mu falbh thu.”

“O, cha ruig sibh a leas a bhith aig botraigeadh” arsa mise “nì mi an gnothach mar a tha mi.”

“Cha n-eil botraigeadh idir ann, <eng>it’s no bother at all.”<gai> Dh’éibh e dha’n chòcaire. <eng>“Get a cup of tea ready for Angus”<gai> ars esan.

Fhreagair ise ris an sin gu robh an tì deiseil. “Thigibh a staigh” ars ise. Chaidh mise sìos. Thànaig esan a nuas, ’s rug e air truinnseir, ’s ghabh e a mach. An ceann mionaid thànaig e a staigh, is cruach aige le ròst’ air a ghearradh ’na shlisnean.

“Seo” ars esan “gabh sin le do thì. Chuir e a mach an gual” ars esan “leis an each a dh’fhairlich air an t-sianar, ’s mo mhac mór fhìn còmhla riutha; <eng>well I never in all my born days!”<gai>

Ghabh e sìos. Bha mise an sin gu burstadh leis a’ ghàireachdaich. Bha mi coma o’n t-saoghal nam faighinn a mach gun tuiteam a staigh! Fhuair mi ’n seo a mach, agus chaidh mi sìos an rathad, agus mi gàireachdaich rium fhìn mar gum biodh amadan. Bha mi math gu leòr nuair a sheasainn, ach nuair a thòisichinn air coiseachd, bha mo chasan a’ dol mu chéile. Ràna mi ’n seo shìos far an robh iad ag obair. Ghabh mi far an robh esan, ’s e bha sléidseadh an fheòir.

“Tha thu a nist air tilleadh” ars esan “na’s miosa na dh’fhalbh thu.” Chunnaig iad am puffer a’ dol sìos seachad, ’s bha dùil aca gun dug i leatha an gual!

“Cha chreid mi gu bheil” arsa mise.

“Dh’fhairlich ort an gual a chur a mach” ars esan.

“Cha n-eil ag ràdh sin ach thusa” arsa mise.

“O, cha robh Peadar dol a dh’fhuireach gus an togradh tusa ruighinn le each gu gual a chur a mach dha idir” ars esan.

“Dh’fhan Peadair gus an robh e clìor.”

Thànaig an seo an gill’ eile a nuas. “Do chuir thu a mach e, Aonghuis?” ars esan.

[TD 119]

“Chuir” arsa mise.

“Seo, mura h-fheàrr leam na not” ars esan “pàighibh do gheall, Uilleim!” ars esan. Bha e fhéin agus Uilleam an déidh geall a chur. Chuir e deich tasdain air gheall ri Uilleam gun cuirinn a mach e cho cinnteach ’s a dh’fhalbh mi.

“Cha phàigh” ars esan “ach pàighidh tus’ e! Cha do chuir an donas punnd, ma chuir, cha b’ann leis an each dhubh a chuir e mach e.”

“Mura h-ann” arsa mise “cha b’ann leis an each gheal.” Bha mise coma gu dé ’n dath a bh’air, dubh no geal.

“Cha n-eil ach pàighibh do gheall” chanadh am fear eile.

“Pàighidh, ma chuir esan a mach leis an each e!”

“Nach eil e fhéin ann a’ shin?”

“O tha, ach <eng>time will tell.”<gai>

“Deara, cha do rinn sibhse móran o’n a dh’fhalbh mi” arsa mise. “Dh’fhaodadh barrachd na seo a bhith ’ga chur suas. Ach cha n-fhaigh sibh as a’ seo gus am bi ’n coca mu dheireadh shuas, ged a bhiodh iad a’ dol dha’n eaglais am màireach mu faigheadh sibh ann, gum bi sibh ullamh.”

Thòisich mise an uair sin air sléidseadh an fheòir, ’s chuireadh Uilleam a dh’fhorcadh. Nuair a bha dìreach a’ ghrian a’ dol fodha, bha sinn dìreach ullamh dha’n choca mu dheireadh dheth. Cha robh mi mionaid riamh ’nam bheatha na bu toilichte, chaidh am fiar leam ’s chaidh an gual leam. Phacaigeadh an uair sin as a’ chairt iad, ’s nuair a thàna sinn a nuas chon an taighe, bha muinntir na Loidseadh a bhos aig an hotel, an geamciobair ’s a bhoss ann. Nuair a chunnaig Uilleam e, leum e mach as a’ chairt, ghabh e null far an robh an geamciobair.

“Do chuir Aonghus” ars esan “a mach an gual leis an each dhubh?”

“Da, cha n-eil fhios againne dé an t-each a bh’aige; chaidh sinne gu’r tì, ’s nuair a thàna sinn a mach, bha am puffer air falbh, agus bha dùil againn gur h-ann a thug i leatha an gual; nuair a thàna sinn a nuas, bha an gual air a’ chnoc a muigh.”

“Fiach nach e an t-each aig Ceanadaidh a bh’aige” ars esan (Uilleam). (Fear a bha ’g obair air gearradh choille shuas.)

“Cha n-e, gu dearbh” ars esan. “’S ann a bha am fear sin shuas as an ‘Ptarmigan’ o chionn trì latha.”

O, bha e ’n seo done, cha robh fios aige—

Chaidh iad a staigh dha’n taproom; có thànaig a staigh mu’n ceann ach am bodach!

[TD 120]

“Tha sibh ann” ars esan “sianar dhiùnlach! Bheil nàir’ oirbh? Rinn an aona Ghàidheal a bh’agam an diu an gnothach uil’ oirbh! Bheil nàir’ oirbh?”

B’fheàrr leo éirigh orra le maidean na bhith ’ga éisdeachd! Cha robh teagamh mhàthar aige nach e sgoil dhubh a bh’agam, nach e sin an dòigh as na chuir mi mach an t-each. Agus sin mar a dh’fhàg mis’ ’ad!


42. AN TURUS A THUG MI DHACHAIGH AN TOGSAID PHARAFAIN (112)

Bha mi aon là eile shìos as a’ Ros, bha mi anmoch mun dàna mi. Choinnich Uilleam dìreach aig ceann na hotel mi, agus thuirt e rium:

“’S fheàrr dhut, a Aonghuis, cumail sìos chon a’ chìdh’ o’n a tha a’ chairt agad deiseil, tha togsaid pharafain air a’ chìdh’ a thànaig feasgar, ’s cha d’fhuair mise a toir’ a nuas, cha n-eil aon diar as an taigh, tha iad dìreach ’gur feitheamh, cha n-eil ac’ ach coinnlean.”

“Nach robh each is cairt agad a bhos o mhochthrath ’s car son nach dug thu nuas an togsaid tha ’n sin?”

“Cha robh duin’ agamsa a chuireadh dha’n chairt còmhla rium i.”

“Nach fhaodadh tu fhéin a cur dha’n chairt?”

“Cha n-fhaodainn, no thusa!”

“Dé chaisgeadh tu?”

“Cuiridh mise crùn riut air a’ gheall nach cuir thu dha’n chairt leat fhéin i.”

“Tha e riut, ma thà ’s hala a nist, till dhachaigh!”

“Hala, ma thà” ars esan.

Dh’fhalbh mise ’s chum mi sìos chon a’ chidhe; ’s e cìdh’ fiodh a bha ann, agus bhiodh an locha as t-samhradh fuathasach sùighte. Bha mi fhìn a’ coimhead latha ’s mi shìos air a’ chidhe fiach gu dé an aona phlàn a dheanainn air casgaichean a chur dha’n chairt leam fhìn, bhiodh casgaichean lionn a’ tighinn, ’s cha bhiodh duin’ agam a chuireadh a mach iad ach mi fhìn. Bha bruthach aig ceann a’ chìdh’ a bhos air an locha, agus àit’ bha ann far—air a ghearradh far an dìreadh na cairtean ann, bhiomaid a’ togail mol ann air son wàgs.

Well, thuirt mi rium fhìn gu robh deagh-àit’ ann a’ shiod nam biodh iad air an roladh a nuas far a’ chìdh’ a dh’ionnsaigh na bruthaich a bha ’n siod, cha robh sian agam ach a’ chuairt a thoir’ gu h-ìseal, gun roladh i a staigh dha’n chairt leatha fhéin. Ràna mi shìos an cidhe, roladh a nuas an togsaid chon na cartach, fhuair mi a’ chairt gu h-ìseal, agus cha robh

[TD 121]

sian ach chàireadh a staigh dha’n chairt an togsaid. Ghabh mi suas chon an taighe leatha, ’s thàna mi mu’n cuairt an cùil. Nuair a dh’fhairich esan a’ chairt a’ dol mu’n cuairt, thànaig e mach, agus thug mi ’n seo an togsaid a mach as a’ chairt, bhuail mi breab oirre a null. “Seo” arsa mise “sin do chasg a nist; pàigh thu do gheall!”

“Ah, well” ars esan “tha e collach gun dean an donas rud ’sa bith air do shon-sa!”

“Nach math gu bheil urad sin do dh’òrdan agam air” arsa mise “’s ann tha òrdan aigesan oirbhs’, an àite òrdan a bhith agad air idir!”

Cha robh fios aigesan fo Dhia dé an aon phlàn air an d’fhuair mi an togsaid a chur dha’n chairt! Cha robh planc’ air a’ chidhe, no sian a chuireadh innt’ i; bha e foighneachd air là’r-na-mhàrach dha’n gheam-ciobair an robh duin’ aca air a’ chìdh’ anmoch an raoir; cha robh, cha n-fhaca àsan duine air a’ chìdh’. Ach thug e dhomh an crùn!


43. MAR A MHARBH MI AN COILEACH DUBH (113)

Bha mi as a’ stàbla am madainn a bha ’n seo, dé chunna mi ach coileach dubh ’na laighe ann am miadhain na pàirc, air bhialaibh a’ stàbla. A Dhia, bha mi ’gam bheannachadh, ’s bha a’ ghrian gun éirigh, agus bha cnapach do ghille ann ri beothaichean, fear air an robh Seonaidh Mac Lairin. Dh’éibh mi air Seonaidh falbh suas—bha an gunna, bha e as a’ sgularaidh.

“Hala” arsa mise “agus bheir ugam a nuas an gunna. Tha e as a’ sgularaidh, agus dà chartraids.”

Dh’fhalbh e. Thànaig e agus an gunn’ aige ’s e air a chùlaibh aige. Bha an coileach dubh ’s e ’ga chlùmhadh fhéin dìreach ann am miadhain na pàirceadh. Bha mi fhìn a’ coimhead; cha dianainn an gnothach air o’n stàbla, bha e astar mór bhuam. Ach bha craobh dharaich a’ fàs as a’ phàirc, agus bha mi smaointinn nam faighinn a’ chraobh dharaich eadar mi is e, gum bithinn aig a’ chraoibh, gun deanainn an gnothach air. O, leum mo dhà ghlùin a mach a dorus a’ stàbla agus fhuair mi ’n seo a dhìg an rathaid mhóir, agus bha mi cumail sìos dìg an rathaid gus an d’fhuair mi a’ chraobh dharaich eadar mi is e. Chaidh mi ’n seo ro’ na feans; fhuair mi ’n seo gu cùl na craoibhe. Fhuaradh an dà bharailte deiseil agus dh’fhiach mi a’ chiad té, agus leag mi e leis a’ chiad urchair ach cha luath* thuit e na dh’éirich e. Cha do thàr (1) e fhéin nuair a dh’fhiach mis’ an té eile, agus thuit e shìos aig bòrd an locha.

[TD 122]

Tharraing mise air a’ stàbla cho luath ’s a rinn mi riamh; chaidh mi a staigh dha’n stàbla is thug mi as an gunna, agus bha bara innearach làn as a’ stàbla. Rug mi air a’ bhara, ’s ghabh mi a mach leis. Nuair a chaidh mi a mach, chunna mi an geamciobair ’s e ’na sheasamh aig ceann an taigh dìreach mar a leum e as a leabaidh. (Cha robh taigh a’ gheamciobair ach tiotan bhuam.) Sheas mise a’ coimhead ugam is bhuam fiach am faicinn có loisg an urchair! Thill mi ’n seo a staigh dha’n stàbla leis a’ bhara. Nuair a chart sinn an stàbla, ’s a ghlan sinn na h-eich, thuirt mi ri Mac Lairin:

“Hala nist, bheir leat pòca, gabh sìos mu’n cuairt is cuir as a’ phòc’ e, theirig mun cuairt, na dig dìreach a nuas dìreach chon an taigh idir. Thig mu’n cuairt an rubha gus an dig thu air an taobh eile dha’n taigh.”

Dh’fhalbh esan. Fhuair e an coileach dubh shìos marbh air bòrd an locha. Feasgar a’ seo chunna mi fhìn an geamciobair shìos air a’ chidhe, ’s thànaig e far an robh mi.

“A Dhia” ars esan “có loisg an dà urchair as a’ mhadainn an diu?”

“Cha n-eil fhios a’m” arsa mise “mura b’e tu fhéin a loisg iad.”

“Cha mhì” ars esan “bha mise gun éirigh nuair a chuala mi iad.”

“Bha mis’ as a’ stàbla” arsa mise “’s thàna mi mach, bha thu fhéin aig ceann an taighe; bha dùil a’m gura tu a loisg iad.”

“Deara, cha mhi” ars esan. “Ach gu dearbh, cha robh iad fad air falbh.”

“Muire, cha robh iad fad’ air falbh idir” arsa mise. “Cha n-fhaca mise gin air falbh ach thu fhéin.”

Dh’fhairlich air a dheanamh a mach có mharbh an coileach dubh!


44. OBAIR NA DEOCH ANN AN ROWARDENNAN (114)

Nuair a bhiodh féill Ghlaschu gus a bhith ann, bhiodh tripichean a’ tighinn a mach ann a’ shiod; bhiodh uaireannan ochd ciad a’ tighinn a mach ann, o’n a’ stìomair, a’ dol suas gu mullach na beinneadh. Well, latha mun digeadh iad, bhiodh fios aigesan an latha a bha iad gu tighinn, bhiodh e toir’ oirnn bhith tarraing uisge a pump a bha shìos pìos dha’n taobh shìos an taighe, cha ghabhadh e *deanamh uisge* nam pìoban—agus ’ga chur ann an togsaid as an t-seileir. Thigeadh e fhéin a’ sin a mach—chuireamaid suas ri leath as an togsaid—thigeadh e fhéin a’ sin a mach agus stòp pinnt aige, agus cha n-eil fhios agamsa gu dé stuf a bh’ann, ach dhòirteadh e as an togsaid e. Agus an ceann treiseig (1) thigeadh e agus am

[TD 123]

bat’ aige, agus chuireadh e mu’n cuairt an togsaid e o’n ghrùnnd, agus air là’r-na-mhàrach bha iad a’ teannadh ri sin a tharraing a staigh agus a chur ann am botail agus ann an casgaidh, agus sin ’ga reic an àite uisge-bheatha! Cha n-eil fhios agamsa gu dé mar a bha daoine beò a bha ’ga òl, ach chuir e sgràth eadar mise agus a h-uile h-uisge-bheatha a chunna mi riamh, nuair a chunna mi seo!

Agus cha b’e siod bu mhutha bha cur a dh’iaonadh orm, ach chuala mi feadhainn ag radha, ’ga mholadh, gu robh e math! Ach bha e fada, fada, fada o bhith math. Agus sin agaibh mar a bha esan a’ faighinn an aghaidh air gu leòr dha na bha e dianamh.

Chunna mi e deanamh rud a bha glé neònach agus glé dhona cuideachd. Bha feadhainn ag obair air coillidh ann, a’ gearradh choilleadh, agus bha iad a bhos air an oidhche a bh’ann a’ sheo, oidhche Shathuirne, as an hotel. Bha ’m bell ’ga bhualadh shìos as an taproom, ’s bha mise as a’ chitsinn ri mo shuipearach. Dh’fhairich mi esan a’ tighinn a nuas as a’ phasaid, agus dh’éibh e ’n robh mi ’n siod—<eng>“Are you there, Angus?”<gai> Fhreagair mi is thuirt mi gu robh.

<eng>“Will ye answer that bell for me?”<gai> ars esan.

Dh’éirich mise sìos. Bha iad shìos, agus dh’iarr iad round, glain’ uisge-beatha agus pinnt lionn am fear. Chaidh mi sìos is thug mi dhaibh e. Bha e teannadh air deich uairean. Thionndaidh fear aca rium, “Hala” ars esan “agus bheir ugam botal uisge-bheatha a nuas.”

Dh’fhalbh mise, ’s ghabh mi sìos dha’n bhàr; thuirt mi gu robh e ’g iarraidh botal uisge-bheatha. Dh’fhalbh e ’s chuir e nall botal; ’s e trì tasdain a bh’air an fhear bu shaoire, agus bha fear eile air ceithir tasdain, agus bha fear ceithir is sia sgilinn. ’S e fear nan trì tasdain a fhuair mi, ’s thàna mi a nuas leis, ’s shìn mi dha e.

“Dé tha seo?” ars esan.

“Trì tasdain” arsa mise.

“O, *’s spiorad* tha mi ’g iarraidh” ars esan.

“C’arson nach duirt thu sin reimhe?” arsa mise.

Dh’fhalbh mi ’s thill mi sìos leis, ’s lig mi as air a’ chùnntair e.

“Nach gabhadh e idir e?” ars esan [am boss].

“O, †[cha] ghabhadh†, ’s e spiorad (2) a tha e ’g iarraidh” arsa mise.

“O, ’s eadh” ars esan. Dh’fhalbh e ’s tharraing e mach an drathair, ’s thug e laibeal as an drathair, ’s thug e is bhuail e air a’ chliathaich e. <eng>“Here ye are, charge him four and six!”<gai>

Cha robh agamsa ach tilleadh leis a’ bhotal air ais; agus bha mo

[TD 124]

chridhe goirt dìreach a’ dol a ghabhail a ceithir is sia sgilinn bhuaidhe air son an aona bhotal. Sin agaibh mar a bha gu leòr a dh’obair an taigheachan-seinseadh a’ dol, nach ruigeadh sibh a leas feairt a chur air laibeal, co dhiù bhiodh e geal no dubh no donn!


45. AN TURUS A GHLANADH SEILEIR ROWARDENNAN (116)

Bha seann-seileir a bh’ann, bha e dol ’ga thoir’ a nuas, agus seileir ùr ’ga thogail a mach clìor is (1) an hotel. Co dhiù, ’s ann air Di-Sathuirne a bha seo, bha na sgliatairean a’ toir’ a’ roof far an t-seann-seileir; bha an deoch a staigh ann, ’s cha robh cabhag riamh ann ach sinn a toir’ a mach na deoch as a’ sin ’s ’ga toir’ a staigh dha’n choifi-rum. Bha do bhotail a’ sinn ann am preasachan mu’n cuairt uile gu léir; well, a h-uile fear a bha air a fhalmhachadh, bha iad ’ga fhàgail fosgailte, ’s bha àsan os do chionn, smodal a’ tighinn a staigh do sgliat ’s do dh’fhiodh mu do cheann, sinn a’ tarraing a staigh dha’n choifi-rum.

Co dhiù, bha sinn ullamh dheth air bial na h-oidhche, ’s bha àsan ullamh dha’n cheann thoir’ dheth. Sin Di-Dòmhnaich, ghabh mi fhìn ’s a mhac a mach dha’n tobhtaidh, agus bha sin làn smodail; agus thug mi fhìn an aire, fear dha na preasachan a bha ’n seo, dha na lockers a bha ’n seo, bha e dùinte; a h-uile fear a bha air falmhachadh, bha e ’ga fhàgail fosgailte. ’S ann gu h-ìseal a bha e. Dh’fhalbh mi is dh’fhosgail mi e ’s ghlan mi mach bhuaidhe. Bha e lumlan bhotal, agus clòimh liath air tighinn rompa, leis an ùine o’n a chaidh an cur ann. Bha na laibeals air falbh dhiu.

“A Dhia m’anam” arsa mise “seall seo!”

“Ah! Leat a h-uile fear dhiu, leat iad!” ars esan “Leat a h-uile fear dhiu!”

“Gabh, a mhic an damnaidh”, arsa mise “as m’fhianais.”

“Gabhaidh mi sin” ars esan, ’s rug e ’s thòisich dinneadh as a fhrock, (2) ’s thòisich dinneadh ’na phòca, ’s mu dheireadh bha e cho garbh, urad ri togsaid! Dh’fhalbh e ’s a mach a ghabh e sìos chon na stàbla. Cha robh fios a’m o Dhia dé rud a chanainn, ach dh’fhalbh mise is thug mi ultach a staigh dha’n bhàr far an robh am bodach. Cha robh sian a dh’fhios aig a’ bhodach gu dé ’n rud a bh’ann.

“Seall sibh ’n seo” arsa mise, “bha locker an sin nach do chuimhnich sinn air fhosgladh a raoir.”

“O, nach bu mhath nach fhaca na clachairean e” ars esan.

[TD 125]

Dhia, thuirt mise rium fhìn “chunnaic clachair a cheart cho dona riu e”! Thug mise a staigh dà dhusan botal dha, agus tha mi cinnteach gun dug a mhac leis dusan eile, a h-uile fear dhiu. “Coma leat” ars esan. Ga brì cà ’n a chuir e am falach iad siod, cha n-eil fios a’m cà ’n a chuir e air falach iad. “Coma leat” ars esan “cha n-fhaigh thusa diar; dh’fhaodadh gu leòr a bhith agad fhéin dheth.”

“Cha n-eil mise ’g iarraidh diar dheth” arsa mise. “Bi falbh as m’fhianais leis!”

Thug e dhachaigh iad nuair a thànaig an oidhche. Sin an dol air aghaidh a bh’aigesan!


46. MAR A RINN MI AN T-ÉIREANNACH MÓR A CHUR A MACH AS A’ BHÀR (117)

Tha cuimhn’ a’m air aon oidhche bh’ann, bha na wood-cutters a nuas as an hotel. Well, ’s e Éireannaich bu mhutha bh’ann, agus ’s e fear Ceanadach aig an robh iad ag obair, ’s e bha ’na wood-merchant, ’s e a cheannaich a’ choille a bha suas a’ siod. Agus bha sguad mór aige ag obair air, ’s bha iad a nuas an oidhch’ ud as an hotel, air oidhche Shathuirne, ag òl, ’s bha aon Éireannach ann, fear Ó Conaill, agus, o! bha e dìreach sgriosail an collas a bh’air. Bha amhach air cho garbh ri amhach tairbh! Agus chaidh e fhéin ’s am Boots far a chéile; agus bha e an déidh deich uairean, ’s am Boots ag iarraidh orra dhol a mach, agus a mach cha rachadh iad, as a’ siod.

Thànaig a’ seothach am bodach a nuas, am maighstir fhéin, ’s dh’éibh e dhuinn dhol sìos am breabadh a mach, <eng>kick them out!<gai> Bha iad ’nan seasamh as a’ phasaid, bha a mhac fhéin ann, ’s am Boots, ’s na weutars, a Dhia! bha mi fhìn air mo sgràthachadh a dhol sìos nan digeadh e gum faighinn buille chuireadh an t-ionchainn asam!

“Fanaibh” arsa mise “far a bheil sibh ann a’ shin, ’s théid mise sìos far a bheil iad.”

Dh’fhalbh mi ’s ghabh mi sìos. Bha an t-Éireannach agus e ’na sheasamh agus a sheacaid dheth. Nuair a dh’fhosgail mi an dorus:

“An ann a’ tighinn ’gam chur a mach tha thusa?” ars esan.

“Cha n-ann gu dearbh” arsa mise “b’fheàrr leam gu faicinn fear a chuireadh a mach thu.”

“Cha n-eil fear a thig” ars esan “a chuireas làmh unnamsa: siod an rathad air an déid e, a mach ro’n uinneig!”

[TD 126]

“O, well,” arsa mise “ged a mharbhadh tu sinn an nochd, tha fios agamsa gum biodh aithreachas gu leòr am màireach ort; ach an urrainn mise sian a dheanamh do chuideachadh oirbh?”

“Cha n-eil fhios a’m” ars esan. “Dh’iarr mise,—bha mi ’g iarraidh botal uisge-bheatha.”

“O, nach bochd nach do dh’iarr thu ormsa e” arsa mise “cairteal na h-uarach roimhe seo.”

“Tha” ars esan “uair o dh’iarr mi e, ’s cha d’fhuair mi fhathast e.”

“Well” arsa mise “cha n-ann aig a’ phroprietor tha a’ choire sin idir; ’s ann a bha choire sin aig an fhear a bha ’gur weutadh.”

“Well, tha mi coma” ars esan “có aig’ tha choire; cha déid mise a mach gus am faigh mi rud a dh’iarr mi.”

“Da, tha fios a’m” arsa mise “nach ann air son an nochd a tha thu ’ga iarraidh, gur h-ann air son do mhorning (1) am màireach a tha thu ’ga iarraidh, nach ann?

“’S ann” ars esan.

“Well, hala thusa, ma thà, an nochd dhachaigh, arsa mise “agus thig thu a nuas am màireach aig ochd uairean, agus gheobh mise dhut e; cha b’urrainn mise dheanamh riut na’s fheàrr na sin.”

“An seas thu ri t’fhacal?” ars esan.

“Leabhara, seasaidh mise ri m’fhacal latha ’sa bith” arsa mise.

Rug e air an t-seacaid ’s chàirich e uime i. <eng>“Get out of here, boys”<gai> ars esan. A mach ro’n dorus a bha e. Dh’fhalbh mise a mach, ’s dhùineadh an dorus ’s dh’fhàgadh beannachd aca. Nuair a thill mi a nuas, bha na bullaidhean romham as a’ phasaid.

“Da, gu dearbh fhéin” arsa mise “cha chreid mi nach ann tha collas na deoch (2) oirbh péin, ’s cha n-ann air na daoine ud. Tha mi smaointinn gum bu shuarach an discount i a bhith modhail riu, an déidh an cuid a chosg.”

“O” ars am bodach, <eng>“Angus is the boy for them!”<gai>

Madainn Di-Dòmhnaich, bha mise as a’ stàbla. Nuair a bha mi dol a thighinn a nuas gu m’ bhreacaist, sheall mi, agus, o! có an truaighe a chunna mi nuas an rathad ach an t-Éireannach! agus car ann. Stad mi gus an dànaig e.

“A bheil an rud a gheall thu a raoir dhomh agad?” ars esan.

“Cha n-eil fhathast” arsa mise, “trobhad thus’ a’ seo.”

Dh’fhalbh mi ’s dh’fhosgail mi dorus na bosaidh.

“Suidh’ thusa ann a’ shin” arsa mise “gun dig mise mach.”

Dh’fhalbh mise a staigh. ’S e nighean a mhuinntir Eilear Nis a bha ’sa bhàr. Chaidh mi a staigh far an robh am bàrmaid.

[TD 127]

O, Dhia, Liosaidh” arsa mise “fiach an doir thu dhomhsa botul uisge-bheatha, gheall mi dha’n Éireannach a raoir e, air son am faighinn air falbh le sìth.”

“A Dhia, Dhia ma thà” ars ise “fiach nach fhaigh duine a mach e.”

“Cha n-fhaigh duine no Dia a mach e” arsa mise, “hala thusa romham.”

Dh’fhalbh i ’s shìn i dhomhs’ am botul. Thàna mise a mach ’s shìneadh dha’n Éireannach e.

“Seo a nist” arsa mi.

O, ghràidhein, dh’éirich e! B’àill leis gun gabhainn fhìn roinn dheth dìreach right off! “Cha ghabh mise nist boinne dheth, mur faigh iad fàileadh dhiom a staigh, ’s mi dol a staigh dha m’ bhreacaist. Gabhaidh mi dram uaireigin bhuat. Hala thusa.”

Fhuair mise clìor is an t-Éireannach, agus bha mi gu math toilichte nach do thòisich row no sian air sàilleabh an rasgail eile, ’s e bu choireach, am Boots!


47. AM FEAR A CHAIDH CEÀRR AS A’ CHEANN (119)

Bha weutar aig Mr Kane a bha ’n seo, agus ’s ann a Sealtainn a bha e, o! gille fuathasach laghach; ach gu dé rinn e ach dhol ceàrr as a’ cheann. Agus a’ chiad uibhreachd a chuireadh air, bha e mun do dh’éirich a’ ghrian, a muigh air a’ front, agus searbhadair air a cheangal m’a cheann. Bha e seasamh a obrach ceart gu leòr, ach bha e fuathasach sàmhach, seach mar a b’àbhaist dha a bhith. Dh’fhalbh am bodach a’ seo ’s chuir e fios air an dotair, agus thànaig an dotair air Di-Dòmhnaich, ’s bha fear eile còmhla ris. Bha taigh giuthais air a’ front, bha e ’na smoking-room aig na h-uaislean, agus choinnich am bodach a muigh e, agus thug e staigh dha’n smoking-room a bha ’n seo e. Bha am bodach ag innse dha mar a bha [’n] weutar, gu robh e ceart gu leòr, gu robh e seasamh a obrach fhathast, ach gu robh fios gu robh rudeigin ceàrr air.

“Hala” ars an dotair “agus cuir a staigh e, ugainn ann a’ sheo, le refreshment.”

Dh’fhalbh an t-Éireannach [Mr Kane] a mach, ’s bha esan ag obair air fheadh an taighe. Thuirt e ris:

“Tha dithis dhuin’ uasal a’ siod a muigh as a’ smoking-room, ’s tha iad ag iarraidh refreshment. Hala a mach le dà ghlaine am fear uca.”

Dh’fhalbh esan as a’ mhionaid uarach, ’s fhuair e† fhéin e ’s ghabh e mach. Thòisich an dotair air bruidhinn ris nuair a chaidh e mach; thòisich an dotair air moladh an àite, cho briagha ’s a bha e, ’s ann a bha an t-àite briagha ’s nach robh iaonadh ged a bhiodh tourists a’ tighinn ann.

[TD 128]

“O! cha n-e, cha n-e” ars esan. “Àite dona! àite salach! àite fuathasach salach! Aite grànda!

“Hod! cha n-e” arsa an dotair. “Cha n-eil seo salach, [’s e] àite briagha a tha ’n seo.”

“Nach seall sibh péin sin shuas, gun sian ach cobwebs” ars esan.

“Tod!” ars an dotair, “cha n-eil sian a’ sin. B’aithnte dhomhsa hotel ann an Éirinn, agus ’s e sin an t-ainm a bh’oirre, na Cobwebs Hotel.”

O, leum esan a mach air an dorus nuair a chual’ e seo. Chaidh a’ sin am bodach a mach, bha e a staigh.

“Dé ur beachd air a nist?” ars esan.

“O well” ars an Dotair, “na doiribh sian ’na aghaidh” ars esan “’s e cho luath ’s gu faigh thu air falbh e as fheàrr. Na cuir sian ’na aghaidh.”

Ach an oidhche sin, cha robh mi fhìn a’ saoiltinn sian dheth, ged a bha mi ’ga fhaighinn balbh mar siod—’s ann am bosaidh a muigh a bha mise cadal, mi fhìn agus dithis eile, fad an t-samhraidh ’s an foghmhair, agus ’s ann a staigh ’sa hotel a bhithinn fad a’ gheamhraidh ’s an earraich a’ cadal. ’S bha ferry agam ri attendadh dha, cha robh e gu deifir co dhiù thigeadh duine air oidhche no air latha, nam b’urra mi dhol tarsainn, feumar a dhol ann. ’S e Queen’s ferry a bh’ann.

Chaidh sinn a chadal, cha do dhùin mi dorus na bosaidh, ach gun do bholt mi a mach e. Bha mi dìreach a’ tuiteam ’nam chadal nuair a dh’fhairich mi fosgladh an doruis, agus dh’éibh e:

<eng>“Are you there, Angus?”<gai>

Thuirt mise gu robh, ’s mi togail mo chinn.

“O” ars esan, “bha dùil a’m gu robh thu tarsaing an aisig.”

“Gabh romhad” arsa mise “thu fhéin is t’aiseag aig an amm-sa dh’oidhche seo” nuair a chunna mi có bh’ann. Cha duirt e guth, ach thill e a mach.

Bha dorus a’ chitsinn a nist, bha wire spring air, agus dhùineadh e leis fhéin, agus bheireadh e a leithid a bhuille a’ dùnadh. Bha mise agus mo chluas air togail fiach am fairichinn, fiach an deach e a staigh air dorus a’ chitsinn, gus éirigh agus dorus na bosaidh a ghlasadh. Cha robh mi faireachdainn sian, agus bha ’n t-eagal orm éirigh ’s mi rùis’te, gum beireadh e orm aig an dorus, nach robh e ach ’na sheasamh aig taobh an doruis. Ach an ceann mionaid thànaig e, ’na ruith, agus thànaig e a nall chon na leapadh agus chuir e lamhan air a’ leabaidh os mo chionn, agus bha mise ligeil orm gu robh mi marbh ’nam chadal! Thill e an uair sin ’s a mach a ghabh e, ’s thànaig e agus sìoda gheal aige, agus sgaoil e air

[TD 129]

m’uachdar as a’ leabaidh e. Dh’fhalbh e ’na ruith air ais, ’s cha b’fhada gus an dànaig e agus bunch do fhlùraichean aige, agus thòisich e air cur nam flùraichean timcheall air mo cheann agus air mo chasan, agus chuir e bunch air m’uchd dhiu.

Bha mise agus an t-anam gu falbh asam leis an eagal, agus gun mi gluasad! Dh’fhalbh e ’n seo ’na ruith a mach a rithist, agus chuala mi gliog aig bucaid a muigh, agus dé bh’ann ach seann-bhucaid sinc a thànaig uaireigin le siabann bog, agus ghabhadh i ceithir galain, agus cha robh sian innte ach criathar toll, cha robh i ach air taobh gàrraidh a muigh. Dh’fhairich mi e ’ga taomadh ann an troch (1) uisge a bh’air chùl a’ chitsinn, agus a staigh a bha e leatha ’na ruith, agus chluinneadh tusa an gàir a bha ’sa bhucaid, agus steall ro’ na cliathaichean aice. Lig e as air bialaibh na leapadh i, agus a mach a ghabh e.

Ach chlisg mise gur h-ann bhucaid a bha e dol ’gam chur, agus gheàrr mi leum as a’ leabaidh agus rug mi air a’ bhucaid agus sheòladh as a dheoghaidh i. Agus bha mi aig an dorus agus ghlas mi e. Agus an ceann treiseig thànaig esan chon an doruis agus bha e fiachainn an doruis, bha an dorus glaiste. Rachadh e ’n sin chon na h-uinneig, ’s chuireadh e lamhan ris an uinneig. Bha e coimhead a staigh. Thug mis’ air an fheadhainn eil’ éirigh ’s cur umpa, gun fhios gu dé rud a dh’fhaodadh e dhianamh. Dh’éirich iad an sin, ’s chuir sinn umainn. Cha robh e ach fad na h-oidhche air ais ’s air aghaidh a mach ’s a staigh ro’ n taigh, agus dé bha e ach an déidh an caids a chur air dorus a’ chitsinn, bha e straointe fosgailte, (2) cha robh e dùnadh idir, bha liberty aige a mach ’s a staigh ro’n taigh.

Well, ’s ann air là’r-na-mhàrach an sin thànaig piuthar dha ann an Glaschu, chuir am boss telegram uice, ’s thànaig i m’a choinneamh ’ga iarraidh. Dh’fhalbh e còmhla rithe, ’s cha chuala mi riamh gu dé a dh’éirich dha as deoghaidh sin.


48. NO. 13 ANN AN ROWARDENNAN (121)

Nuair a bha mise anns an hotel ann an Rowardennan, bha sinn oidhche ’g iomairt air chairtean as a’ chitsinn, agus bha nighean ann a mhuinntir Ìle, bha i ’na housemaid ann, agus chuala sinn fear dha na bellachan a’ ringeadh shìos as a’ lobby agus cha do charaich ise. Thuirt mi fhìn rithe “tha call an siod ort, a Sheònaid!” “Cha n-eil” ars ise. “Feumaidh gu bheil” arsa mise “nach eil am bell a’ ringeadh?” “O, cha n-eil duine ’n

9 – 704538 Lochlann. Bd 5

[TD 130]

siod” ars ise. An ceann mionaid, bhuail am bell a rithist, bha ’n taigh a’ soundadh (1) dha. Dh’fhalbh mi is dh’éirich mi sìos is thug mi liom coinneal a bh’air a’ bhòrd, ’s dh’éirich ise sìos còmhla rium. Agus bha e dìreach gun stad, agus ’se Number Thirteen a bh’ann, gu h-àrd an staighre.

“Nach eil duin’ ann a nist?” arsa mise.

“Cha n-eil” ars ise.

“Cà ’il an traveller?” arsa mise.

“Tha e ann an Number Five gu h-ìseal” ars ise.

“Hala suas” arsa mise “feumaidh gu bheil duine ann an siod.”

“Cha déid” ars ise “ged a gheobhainn Alba.”

“An dig thu suas ma théid mise suas?”

“Théid.”

“Hugainn, ma thà.”

Dh’fhalbh mise ’s ghabh mi suas an staighre, ’s nuair a bha mi ann am bàrr na staighreadh, dìreach, dh’fhairich mi coiseachd as an rùm, a’ cheart cho soilleir agus ged a bhiodh dìreach an duin’ ann.

“Beat an dorus.”

Cha rachadh i an comhair an dorus, ach rug i na h-ìnnean orm. Dh’fhalbh mise, ’s chuir mi car ’sa bholt is dh’fhosgail mi an dorus. Cha robh duin’ agam, ach dh’fhairich mi strann mar gum biodh seillean dol seachad os cionn mullach mo chinn a mach an dorus. Bha mi smaointinn gum bu chòir dhomh an duin’ fhaighinn ann co dhiù, sheall mi as a’ wardrobe a bha as an rùm, ’s cha robh; sheall mi fo’n leabaidh, ’s cha robh.

“O, well a Dhia” ars ise “nach ann agad fhéin a tha an aon nerve!”

“Tha e collach” arsa mise “gu bheil an Donas a’ tighinn air chéilidh air fheadh seo co dhiù!’’

Chrom mi nuas. An ceann seachdain as a dheoghaidh sin, bha mi ann am bosaidh a muigh, ’s ann a bha mi cadal, agus ’s ann a bhithinn a’ cadal fad an t-samhraidh ’s an fhoghmhair; ’s ann an hotel fhéin a bhithinn a’ cadal ’sa gheamhradh ’s a’s t-earrach. Dh’fhairich mi dìreach, agus mi ’nam chadal, an aon rud, tustar a’ tighinn air an lobhtaidh os cionn mo leapadh, agus bha mi smaointinn gun do thuit an taigh! agus gheàrr mi leum a mach as an leabaidh agus bha mi cluinntinn an fhiodha dìosganaich an déidh dhomh tighinn a mach as an leabaidh. Las mi coinneal, ’s bha mi coimhead air an lobhtaidh gu h-àrd, ’s mar a bha, cha robh mi faicinn sgath no sian as an lobhtaidh. Well, bha mi ’g radha rium fhìn gu feumadh gun do thuit rud uabhasach air choireigin gu h-àrd. Ach nuair a dh’éirich mi ’sa mhadainn, ’s e chiad char a rinn mi, gabhail suas chon

[TD 131]

na lobhtadh fiach am faicinn dé thuit. Cha robh urad do mhaide air an lobhtaidh! Agus gum bithte ’g radha rium fhìn gu feumadh gu robh rud mollaichte air choireigin an siod.

Bha sinn a’ sin—bha dithis ghillean eile a’ cadal as a’ bhosaidh, còmhla rium, ’s bha iad ’n sin, ’s chual’ iad fhéin e ’s cha do charaich iad, bha an t-aodach mu’n ceann! Ach an ceann seachdain, bha iad a’ bruidhinn air bòcain, sinn as a’ chitsinn a staigh, mar bha iad a’ faicinn shìos mìle an taobh shìos dha’n hotel, àite ris an canadh iad Callwood, “Da, cha chreid mi fhìn gu ruig sibh a leas a dhol cho fad’ dh’a iarraidh air Callwood, nach robh e ’sa bhosaidh an oidhche reimhe!”

“A Dhia” thuirt an gill’ eile, “an cual’ thusa e?”

“Chuala” arsa mise “an cual’ thu fhéin e?”

“Mhuire, chuala, cha ligeadh an t-eagal dhomh ’n t-aodach a chur far mo chinn!”

“Da, dh’éirich mise” arsa mise, “’s las mi choinneal. Ma dh’éirich, cha n-fhaca mi sian.”

Agus sin agad na chunnaic no na dh’fhairich mise riamh do bhòcain!


49. AN TURUS A DH’FHALBH MI A SHEÒLADH CÒMHLA RI UILLEAM ’S A BHEAN (123)

Dh’fhalbh mi an sin trip ’nam dhuin’ uasal còmhla ri Uilleam Kane, mac fir na hotel, agus le searbhannan; bha iad ’gam bharganachadh fad an fhoghmhair air son sail thoir’ dhaibh, agus bha mise ’ga ghealltainn sin dhaibh, ach gu dearbh cha robh dad a dhùil a’m gun dugainn dhaibh e. Co dhiù a null an seo deireadh an fhoghmhair, air Di-Sathuirne, dh’fhalbh a h-uile duine bha ’san hotel, cha robh duin’ innte. Nuair a bha mi aig mo shuipeir, có thànaig a staigh ach mac fir na hotel, Uilleam.

“Well, tha an t-amm agad dhol a chadal, ’s e am màireach latha an t-sail, feumaidh tu éirigh gu math tràth.”

“Cha n-éirich mise am màireach na’s tràithe na b’àbhaist dhomh” arsa mise. “Creidibh nach eil ur dìol ùine agaibh air son sail a ghabhail an déidh ur dìnnearach?”

“Có tha dol a dh’fhalbh an uair sin? Cha n-eil, ach falbhaidh sinn aig ochd uairean ’sa mhadainn!”

“Ma dh’fhalbhas, cha n-fhalbh mise libh aig ochd uairean ’sa mhadainn! Falbhadh ur ragha duine libh!”

“Well, tha e glé cheacharra dhut a bhith gealltainn sail a dhuine, ma tha thu nist — — — nach doir thu seachad idir e.”

[TD 132]

Dh’fhalbh e dhachaigh. Ach nuair a bha mi ri tighinn as a’ stàbla as a’ mhadainn Di-Dòmhnaich, có a Dhia! a bha tighinn ach e fhéin ’s a bhean air an dreasadh deiseil glan air son falbh.

“A Dhia beannaich mi” arsa esan “a bheil thu mar seo fhathast, gun seubhadh gun ghlanadh gun sian?”

“O hala thusa” arsa mise “agus bheir Taigh Iain Ghròd ort!”

“Dean cabhag.”

Chaidh mise dha m’ bhreacaist. Thànaig e ’n seo a mach. Bha bàt’ aig a’ bhodach, agus cha robh i ri toir’ seachad do dhuine ’sa bith ach do leddi ’s do dhuin’-uasal nuair a thuirt e fhéin, <eng>lady and gentleman.<gai> Ach ’s i bhiodh aige fhéin nam biodh e dol sìos is suas an locha, ’s i bheireadh e leis; ’s e bàt’ uabhasach snog a bh’innte, dìreach pleasure boat, ’s bha siùil aice sin; bha còrr is fichead traigh a dh’fhad innte. Dh’fhalbh mise a mach dha’n bhosaidh nuair a ghabh mi mo bhreacaist, ’s thòisich mi ri sèabhadh. Thànaig esan:

“Cà bheil na siùil aig a’ bhàt’ ud?” ars esan.

“Dé ’m bàt’?” arsa mise.

“Tha, am pleasure boat a’ siod,” ars esan.

“Tha bàtaichean gu leòr ann” arsa mise “nach eil fhios agad glé mhath nach eil i sin ri dhol a mach aig duine ’sa bith gus an iarr e fhéin a ligeil a mach?”

“Nach fhaodadh tu té ’sa bith a thogradh tu a thoir’ leat?”

“O, tha siod ceart gu leòr dhu’sa a bhith ’ga chantail” arsa mise “ach ge tà, cha n-eil mise dol ’ga toir’ leam mura faigh mi an t-òrdan.”

“Dé ’n té nist a tha thu toir leat? Có an truaighe tha gus a bhith ’g iomaireadh suas a’ sin; nach b’e ’n sail e!”

“Ma thà, nach doir sibh libh am fishing boat; tha seòl aice.”

“Ah, nach b’e am bàt’ i!” ars esan, ’s e tionndadh.

“Hala staigh far a bheil t’athair, ma thà” arsa mise “tha mise coma ged a bheireadh e yacht dhuibh; seòlaidh mise i.”

“Cha déid.”

Cha ruigeadh e leas; rachadh e staigh far an robh am fear sin, dheanadh e a òrdachadh dha’n droch-àite! Ach thànaig an seo na searbhannan a bha, ’s e bu duilghe dhomh na esan.

“Hod, a Dhia, nach doir thu leat e, ’s suarach an rud nach eil sibh ’nur duin’ uasal a h-uile latha dha’r beatha; nach doir thu leat i; dé fios tha aigesan air?”

“Hó, cha n-eil fios aigesan ceart gu leòr” arsa mise “ach dh’fhaodadh

[TD 133]

fios a bhith aige uaireigin air. Hala ma tha as m’fhianais” arsa mise “tha na siùil aice as a’ stòr shìos air a’ chidhe!”

Dh’fhalbh e an uair sin. Thànaig e an seo a rithist. “Ca’il na cuiseans air son nan seats?”

“O, hala ’s bheir an droch-àite ort, thu fhéin ’s do chuiseans! Tha iad ann an sead na ma-sìn; nach dean sibh an gnothach idir gun chuiseans?”

Dh’fhalbh e leis a’ sin. Thànaig e, o, trì uairean a chur cabhag ormsa. Dh’fhalbh mise an seo sìos; chaidh iad innte.

“Có a nist” arsa mise “an taobh a tha sibh air son a dhol? Sìos no suas?”

“Tha, suas chon an Tairbeart.” Bha sin cóig mile an taobh shuas dhinn.

Chuireadh siùil oirre, ’s neo’r thaing fair wind gaoth a deas suas dìreach chon an Tairbeart. Rànaig sinn an Tairbeart, ’s thànaig iad a mach aiste ann a’ shiod. Ghabh àsan suas an cìdh’; ’s e gille a mhuinntir Beinne bhFhadhla a bh’air a’ chìdh’ as an Tairbeart, agus bha e fuireach as a’ hotel, an Tarbert Hotel.

“Dé” ars esan ’s e tighinn far an robh mi, “Dé na tourists a th’agad an diu?

“Hao” arsa mise, “searbhannan agus a mhac fhéin.” Dh’aithngheadh a h-uile duine esan.

“’N e siod a’ bhean aige?” ars esan “’n i tha còmhla ribh an siod?”

“’S i” arsa mise.

“A Dhia” ars esan “nach i tha curs a’ coimhead.”

“O, ’s i” arsa mise “agus curs air iomadach dòigh, cuideachd!”

Stad àsan shuas aig ceann na cidhe ’gam fheitheamh; dh’éibh esan an seo cabhag a dheanamh.

“Fiach gun cum thu sùil air a’ bhàt’” arsa mise, “feumaidh mise falbh còmhla riu seo.”

“O, cha n-eagal dha’n bhàt” ars esan.

Dh’fhalbh mi fhìn suas; ghabhadh a staigh ann an hotel ann a’ shiod; dh’òrdaich esan an uair sin luins; thànaig luins; gheobhadh tu do dhram na thogradh tu ann, Di-Dòmhnaich. Nuair a fhuair sinn ar luins, cha robh an uair sin ach dh’òrdaich e ma-sìn a null gu Loch Long, gu Arrachar and Tarbert. Dh’fhalbhadh an uair sin a null gu Arrachar and Tarbert, ’s bha iad as an taigh-sheins a’ siod. O, bha i an seo a’ tarraing gruamach ’s a’ tarraing—gaoth ag éirigh ’s coltas silidh oirre! A Mhuire, Mhuire, bha mise air na biorain gum biodh a h-uile rud a bh’ann is na siùil air am fliuchadh ’s na cuiseans air am fliuchadh, ’s bha mi ag iarraidh aire-san

[TD 134]

falbh, ’s cha n-fhalbhadh, bha sinn tràth gu leòr! Dh’òrdaich esan ar dìnnear a bhos ’san hotel, ’san Tairbeart, bha e tràth gu leòr a bhith bhos aig am na dìnnearach, seachd uairean!

A Dhia nan gràsan, ach mar a bha mise ’s an t-aithreachas a bh’orm, air son falbh! Ach co dhiù thànaig as a seo, thòisich i an seo air sileadh. Thànaig sinn an seo a nall, ’s cho luath ’s a thàna mise ’sa mha-sìn aig an hotel, cha do rinn mi ach cumail sìos chon a’ chidhe. Có choinnich mi ach am Badhlach, an gille bh’air a’ chidhe.

“Cà’il thu dol?” arsa mise. “Tha mise dol sìos a choimhead air a’ bhàt’.”

“O, cha ruig thu leas” ars esan. “Thug mise suas ri cùl a’ chidhe i, ’s thug mi aiste na siùil ’s na cuiseans, tha iad as a’ stòr. Cha ruig thu leas a bhith smaointinn air a dhol sìos an nochd leatha,” ars esan. Bha i air fàs fuathasach garbh.

“Tha mi cinnteach nach ruig” arsa mise. “Tha mi creidsinn gu rachadh am bàta sìos ceart gu leòr.”

“O, rachadh” ars esan “nam biodh do leithid fhéin còmhla riut, ach—dé mar tha Uilleam?”

“Cha n-eil ach ’na dhonas a’ siod” arsa mise.

“O, deara, cha chomhairlichinn dhut falbh leis a’ chriù a th’agad” ars esan.

“Cha mhutha na sin a dh’fhalbhas mi. Coisichidh mise chon a’ ferry.” Bha ferry eadar Rowardennan agus an taobh eile.

Ach, chaidheadh a staigh co dhiù chon ar dìnnearach. Deara, cha robh cus sannd agamsa oirre, ’s nuair a ghabh mi mo dhìnneir, bha a h-uile rud a’ cur cogadh rium, thàna mi mach.

“Well” arsa mise “cha n-eil agaibh a nist ach coisichibh chon a’ ferry, air neo fanaibh far a bheil sibh. Tha mise falbh co dhiù.”

“Tha sinne falbh cho math riut fhéin. Có am fear mór tha dol a choiseachd gu ferry a’ siod? Nach ann ort tha ’n oak! (1) Dean air do shocair.” Thill siod. (2) Dh’òrdaicheadh a mach am ma-sìn air ais gus ar toir’ chon a’ ferry. Cha robh ach thionndaidh an gille dubh a mach air ais. Ràna sinn am ferry. ’S e fear Robastanach aig an robh an taigh-seins ann an Inbhir Beag, an taobh eile. Choinnich e ann a’ shin sinn.

“Có as a thàna tu mar seo?” ars esan.

“Thàna mi anuas” arsa mise “as an Tairbeart.”

“’N e ’m bàt’ agad a chunna mi dol suas as a’ mhadainn?”

“’S i” arsa mise. “B’fheudar dhomh fàgail as an Tairbeart. Tha Uilleam, an deoch ’ga dhalladh, ’s cha robh duin’ agam ach mi fhìn.”

[TD 135]

Thòisich e air gàireachdaich. “Am falbh thu rithist leotha?” ars esan.

“Cha n-fhalbh” arsa mise “air an t-saoghal-sa bhos! Cà’il am ferryman?’

“Tha e staigh ’sa chitsinn.”

“Fiach an doir sibh a mach e, fiach an cuir e sinn a null.”

“Tha i gu math garbh” ars esan.

“Hod! garbh! arsa mise “rachainn fhìn a null fhathast.”

Dh’iarr e air cnapach do ghille a bh’ann dhol a staigh dh’a iarraidh-sa. Chaidh e staigh. Thànaig am fear sin a mach.

“’S fheàrr dhut” ars esan “na daoine tha ’n seo a chur a null.”

“O, cha dearg mise air an cur a null, tha i ro-gharbh.”

“Tha Aonghus ag radha gu rachadh e fhéin a null fhathast” ars esan.

“O, ’s ann tha ’n sin Aonghus fhéin” ars esan.

“Och, dé bhacas tu gun dol a null? Iomairidh mi fhìn a null còmhla riut” arsa mise. “Bidh cothrom gu leòr agad tighinn oirre a nall, cha mhór nach dig i nall leatha fhéin.”

“Bidh iad fliuch” ars esan.

“Nach eil mi coma ged a bhiodh iad cho fliuch ris na ròin!” arsa mise.

Thànaig iad an seo ’s chaidh sinn sìos chon na geòla, ’s dh’fhalbh sinn leatha. M’anam fhìn gu robh iad sin gu math fliuch mun do ràna sinne thall! Cha robh i tilleadh diar, cha robh innte ach rud beag co dhiù. Ràna sinne thall, ’s nuair a ràna sinn thall, cha do rinn Uilleam ’s a bhean ach tarraing air an taigh, (3) cha deach iad a staigh idir. Chaidh na searbhannan a staigh is struth asda, fliuch; ’s e a bha toilichte am bodach, gun d’fhuair iad an deagh-bhogadh!

Ach an seo as a’ mhadainn Di-luain, bha agamsa ri dhol a choinneachadh a’ chiad stìomair aig naoi uairean chon a’ chidhe. Well, bha pier dues ’ga thogail an sin, dà sgilinn as a h-uile duine a rachadh a mach, thigeadh far na stìomair. Chaidh mise a staigh dha’n bhàr ’s bha am bag air tarraing as a’ bhàr, ’s rug mi air a’ bhaga, ged a bha am bodach ann. Tionndaidh e:

<eng>“Look here, Angus”<gai> ars esan <eng>“I’ve got a telegram from the lady and gentleman, they’re coming with the ten o’clock boat” ars esan, “they’re good sort, Angus; they were here last year. They’re wanting that pleasure boat to be ready for them at the pier!”<gai>

Aye! cha robh fios agamsa fo Dhia cà robh mi ’nam sheasamh! Am bàta as an Tairbeart! Hala a nist! Cha duirt mi guth, chaidh mi a mach. Bha Uilleam ’s e ’na sheasamh aig ceann na bosaidh.

“Hala nist, a dhonais” arsa mise “a dh’iarraidh a’ bhàta a dh’fhàg thu

[TD 136]

a raoir as an Tairbeart, agus leddi is duin’-uasal ’ga h-iarraidh an seo a bhith deiseil rompa aig deich uairean.”

“Do dh’inns thu dha gu robh i as an Tairbeart?”

“Cha do dh’inns” arsa mise “dé dheanadh dhomhsa dhol ’ga—”

“Hod. Cha do dh’inns! Nach eil e ceart gu leòr” ars esan. “Théid thusa suas an déidh seo agus bheir Caiptein MacPhàrlain a nuas as deoghaidh na stìomair i.” ’S e bha ’na sgiobair air an té a bhiodh due aig deich uairean, bha i ’n sin a’ dol sìos, bha i dol gu Ballach.

“Cha doir” arsa mise “cha tobh e i an deoghaidh na stìomair. Cuiridh i fodha i.”

“Ma chuireas” ars esan “fiach a nuas air bòrd i.”

“Ma bheir, cha n-ann an asgaidh” arsa mise. “Cha n-eil mise dol a phàigheadh faradh air a son. Hala thusa” arsa mise “faodaidh gum bi t’athair ag éibheach dhomhsa air a’ mhionaid ’s gun sgial orm. Ged a bhiodh tus’ air falbh fad an latha, cha n-fhoighneachdar cà ’m bi thu!”

Cha rachadh esan dh’a h-iarraidh, an truaighe, ceum. Cha robh fios a’m fo Dhia gu dé rud a dheanainn.

“Cha déid mise suas an còir na hotel gus an dig thu” ars esan. “Cha bhi thu fad air falbh co dhiù.”

Dh’fhalbh mise suas leis an stìomair chon an Tairbeart. Nuair a thàna mi mach, bha am Badhlach math air a’ chidhe.

“’N ann ag iarraidh a’ bhàt’ a tha thu?” ars esan.

“’S ann” arsa mise. “Ach ’n saoil an doir MacPhàrlain sìos as deoghaidh na stìomair i?”

“O, leabhara, cha chreid mi nach doir” ars esan, “mura doir, ’s ann a bheir e sìos air deac i. Cha n-eil agadsa ach bhith aige cho luath ’s a thig e chon a’ chìdh’. Cha n-eil móran ùin’ aige ach fhad ’s a bhios passengers a mach ’s a staigh.”

Bha an té eile dìreach a’ fàgail Inbhir Snaid dìreach a nall tarsaing an locha. As a’ mhionaid nuair thànaig i dìreach ri taobh a’ chìdh’, cha do rinn mise ach leum a staigh air bocsa nam paddles; ghabh mi far an robh an sgiobair.

“Hello” ars esan. “An ann a bhos an seo a tha thu an diu?”

“’S ann” arsa mise. “Agus tha bàt’ agam a bhos an seo an diu, an dearg sibh air a toir’ sìos an deoghaidh na stìomair? Dh’fhalbh mise an dé a’ toir’ sail dha na searbhannan ’s do dh’Uilleam ’s dha’n mhnaoi. Ghabh Uilleam an deoch, agus b’fheudar dhomhsa am bàt’ fhàgail ann a’ sheo. Cha n-eil sian a dh’fhios aige fhéin gu bheil i ann. Agus tha iad agad

[TD 137]

air bòrd, an fheadhainn tha ’ga h-iarraidh a bhith deiseil rompa aig deich uairean; agus nam biodh fhios aig a’ mhaighstir air, gheobhainn-sa an sac.”

Thòisich e air gàireachdaich. “Cà bheil i?” ars esan.

“Tha i air chùl a’ chìdh’ ann a’ shiod.”

“Bheir a nuas ann a’ sheo i” ars esan “ri taobh a mach dha’n stìomair. Cha tobh i as ar deoghaidh idir; bheir mi air bòrd i.”

Cha do rinn mise ach leum ’na broinn ’s heaveadh suas ri taobh na stìomair i, ’s as a’ mhionaid dh’iarr e air dithis dha na gillean a dhol sìos, sling a chur oirre. Thogadh suas i; ligeadh as air an deac i, dìreach ri taobh a’ rail. Nuair a ràna sinn a nuas, dìreach chon a’ chìdh’ a bha togail a mach far a’ rail, ’s leum mise ’na broinn; dh’fhuasgail mi na slings, thugadh a null gu cidhe cloicheadh a bh’ann, taobh thall do chidhe na stìomair. Thogadh an crann, ’s thòisich mi air faighinn air dòigh na siùil; bha mi dìreach deiseil a’ tighinn aiste, bha an duin’-uasal ’s an leddi shuas dha m’ ionnsaigh, ’s Uilleam còmhla riu.

“Bheil am bàta deiseil?” arsa ’n duin’ uasal.

“Tha” arsa mise “deiseil glan. Bheil sibh ag iarraidh boatman?”

“O, cha n-eil” ars esan. “Bidh sinn a staigh o chionn dà uair.”

“O, glé mhath” arsa mise. Dh’fhalbh mi ’s chaidh mi suas chon na hotel, ’s chaidh mi a staigh dha’n bhàr.

“An dànaig” ars esan (am bodach) “an duin’-uasal, e fhéin ’s an leddi?”

“Thànaig” arsa mise “Tha iad a mach leis a’ bhàta.”

“Cuin a bha iad ag radha gum biodh iad a staigh?”

“Bha iad ag ràdh gum biodh iad a staigh o chionn dà uair.”

“Fiach am waits thu iad, nuair bhios iad a’ tighinn a staigh” ars esan.

Cha d’fhuair e a mach riamh gu robh am bàt’ air falbh, no nam faigheadh, bha mise air mo chur a Thaigh Iain Ghròd aige air sàilleabh Uilleim! Ach mhionnaich mise an latha sin nach fhalbhainn-sa leatha tuilleadh thoir’ sail dha h-aon aca! Sin mar a dh’éirich dhomhsa an latha dh’fhalbh mi ’nam dhuin’-uasal agus bha mi cus na b’fheàrr nam bithinn air fuireach a staigh!


50. UILLEAM AGUS NA BÒCAIN (129)

Bha mac an tuathanaich a bha ’n seo aig an robh mi aig Loch Lomonn, bha e pòsda, agus cha robh duine teaghlaich aige. Agus gu dearbh cha robh e dha’n fheadhainn a b’fheàrr, bha e ’na dhronngair a bha ua-

[TD 138]

bhasach. Agus an trip a bha ’n seo, tha mi tuigsinn gu robh e leantail tuilleadh ’s a chòir fad’ air, chaidh e car ceàrr as a cheann leis. Agus is ann aig amm dìnnearach a thugadh an aire dha a’ chiad start a rinn e; bha e ’na chadal air sòfa, agus chaidh athair dh’a dhùsgadh gu dìnneir, agus nuair a dh’éirich e, ’s ann air athair a thug e an aghaidh an toiseach. Chuireadh an uair sin a staigh dha’n pharlor e, agus chuireadh leaba dha ann, fiach am faighte fhalach bho na tourists eile bha fuireach ’sa hotel, air neo cha n-fhanadh duine innte ach e fhéin. Agus ’s e mise a b’éiginn a dhol còmhla ris.

Chaidh mi a staigh còmhla ri Uilleam, agus cha robh mi ach air mo shuidhe air seithir a’ sin, agus cha tàradh (1) esan e fhéin a shìneadh as a’ leabaidh nuair a bha e faicinn an donas a’ tighinn a mach fo’n leabaidh agus dà adhairc (2) air; agus bha esan dol a thoir’ an t-saoghail fo a cheann! Cha robh e dol a dh’fhuireach na b’fhaide. Fhuair mise lorg mhaide, agus bha mi ’nam shuidhe air an t-seithir, agus a h-uile turus a chithinn esan ag éirigh agus e dol a thighinn a mach as a’ leabaidh, theannainn-sa ri stràcadh a’ charpaid air bhialaibh na leapadh, fiach am faighinn buille thoir’ dha’n fhear air an robh na h-adhaircean a’ tighinn a mach! Bhithinn ag iarraidh air:

“Laigh thusa suas* a nis, na biodh sian a dh’eagal ort, cha lig mi fhìn sian dha t’ionnsaigh, ’s coma leat gu dé ’n rud a chì thu, fiach an caidil thu!”

O, bha esan ceart gu leòr, nam fanadh esan air falbh!

“Coma leat air falbh no air fuireach e, cha lig mise ’na do chòir e. Nach eil mi ann a’ sheo ’gad bhuachailleachd? Caidil thusa a nist!”

Chuirinn an t-aodach timcheall air. Ghearradh e ’n seo leum ’na shuidhe. Theannadh e ri roladh na léineadh, nathair aig’ as a’ léinidh! Leumainn-sa an uair sin is bheirinn air a’ léinidh is sgaoilinn i “Ach seall a nist sin gun nathair no rud eile ann! Cha n-eil a’ sin ach rud a tha as do cheann!”

“Cha n-e; lig thu air falbh i, lig thu air falbh i!”

“Ma thà, biodh i falbh!”

Chuirte dha’n leabaidh a rithist e, ’s gheobhte a chur air dòigh. Cha tàradh esan a shìneadh as a’ leabaidh nuair a bha fear nan adhaircean a’ tighinn a mach fo’n leabaidh! Bha mise air an iorram sin. Nuair a bhiodh agam ri dhol gu cupa tì dha’n chitsinn, dh’fheumadh dithis eile tighinn dha m’ relìobhadh; agus iomadach uair a b’fheudar dhomh fhàgail bhuam agus a dhol sìos còmhla ris, nach doireadh e feairt orra sin, gun cuireadh

[TD 139]

e ro’n bhall’ iad, ach gu dearbh cha togadh e làmh riumsa gus mo bhualadh! Bha mi trì oidhche gun dùnadh, idir, cadail, ach air an iorram sin, ’s cha do chaidil esan.

Bha mi ’nam shuidhe air an t-seithir, ’s ga brì gu dé mar a dhùin mi mo shùilean,—nuair a thug mi leum as ’s a dh’fhosgail mi mo shùilean, cha robh duine as a’ leabaidh! Cha mhór nach do dh’fhàg an t-anam mi gu robh e an déidh crìoch a chur air fhéin! Sìos a ghabh mi ’nam ruith gu dorus a’ front, dh’fhiach me e, ’s bha an dorus glaiste. Ghabh mise †an taobh deas† gu dorus a’ chitsinn. Bha dorus a’ chitsinn glaiste. Thill mi a’ seo, ’s thòisich mi air coimhead air na h-uinneagan, fiach am faicinn an robh uinneag air a togail no air a bristeadh; cha robh. Nuair a bha mi a’ dol seachad air dorus a’ choifi-rum, chunna mi e—cha robh e clost’ idir—chunna mi e car fosgailte, agus dh’fhalbh mi is phut mi staigh e. Bha gealach ann, agus bha e ann a’ shin a staigh fo fhear (3) dha na bùird, agus bha e rùis’te gun air ach a léine, agus e a’ coimhead air an uinneig, agus e air chrith. Ghabh mi a null far an robh e.

“A Dhia m’anam, gu dé ’n rud tha thu deanamh ann a’ shin?”

“Ist, ist, ist, seall thu na bheil a dhaoine a muigh a’ sin” ars esan “a muigh dha’n uinneig!” Tha mi smaointinn gur h-e faileas meangain na craoibhe bha mu choinneamh na h-uinneig a bha e faicinn; bha i gluasad, ’s chìte ’m faileas aca air an talamh.

“O, tha” arsa mise “ach ma chì iad ann a’ sheo sinn, thig iad a staigh ro’n uinneig. Thig thusa mach a sin” arsa mise “fiach am faigh sinn dha’n rùm.”

Thànaig e a mach bho’n bhòrd, gheàrr e leum a null air aon trì traighean, agus le trì leumannan bha e shìos as a’ leabaidh, agus na* faigheadh (4) e seasamh air an ùrlar leis na clogs—daolan móra dubha bhios as na taighean, bha e ’gam faicinn seo. Dh’fhalbhadh agus chuireadh an uair sin dha’n leabaidh e. Agus cha do thàr e an uair sin a dhol dha’n leabaidh, “A nist” arsa mise, “rest ann a’ shin, bidh thu* ceart gu leòr, ga brì gu dé chì no dh’fhairgheas tu, bithibh coma, nach eil mise ann a’ seo ’gad waitseadh?”

Ligeadh esan a cheann suas* ris a’ chluasaig.

“O, nach seall thu” ars esan “na coin tha suas is sìos as an t-simleir!”

“Tha” arsa mise “ach bheir mis’ orra gu fan iad shuas.” Dh’fhalbhainn-sa agus bhrodaichinn an teine.

“Ah, … seall an diabhol beag a tha cur frìne ’nam chasan!” Thòisichinn-sa air stràcadh na leapadh. “Bheir mis’ air nach cuir e frìne ann

[TD 140]

an duine ri mhaireann!” Dhochnadh an uair sin air falbh am fear beag. Bha Uilleam a’ seo air a dhruim dìreach as a’ leabaidh.

“Ah, Dhia, nach seall thusa ’n long, <eng>see the big ship!<gai> O, bha ise dol gus a bhith air ar muin!”

“Cha n-eagal dhut” arsa mise “cha n-eagal!”

“O, bha i gus a bhith air ar muin! <eng>Starboard! Yes!<gai> Seall sin! Chaidh i seachad! <eng>Ah, well, you’re a lad, Angus!<gai> Chaidh i seo—chaidh i seachad!”

An ceann mionaid, “Ah, Dhia, nach seall thusa na caoirich ’s an cù, nach ann a’ siod tha an donas coin!”

“Fiach am fan thusa sàmhach, fiach am faigh mise goirid dha!”

“Ah, Mhuire, Mhuire, nach ann a tha an diabhol coin! Seall thusa mar a tha e breith air na caoirich!”

Theannainn-sa air casg a’ choin. Bha mise air an iorram sin, ’s cha robh tuar air Uilleam cadal; ach mu dheireadh thall dh’fheumadh iad dhol far an robh an dotair. Cha robh àsan air son e bhith air a phuibligeadh idir, am beachd gu rachadh e na b’fheàrr gun dotair gun rud eile. Cha rachadh esan na b’fheàrr gu sìorraidh mura bè an dotair. Thànaig an dotair an uair sin, agus—’s ann a chuir e purgaid uige an toiseach, agus do’ gum biodh e bhos mu dheich uairean air an là’r-na-mhàrach, e fhéin. ’S ann air taobh eile dha’n loch a bha an dotair. Nuair a ghabh e am purgaid a bha ’n sin, lobhair e, agus nuair a thànaig an dotair air là’r-na-mhàrach, bha e ’na chadal. Dh’fhiach e chuisle, ’s … (5) Dh’iarr e ligeil leis, gun a dhùsgadh idir gus an dùisgeadh e leis fhéin. “Cha n-eagal dha” ars esan “a thaobh bidhe. Ligibh leis ged a chaidleadh e trì latha, na dùisgibh gu sìorraidh e.”

Sin an oidhche fhuair mise clìor is Uilleam còir, ’s fhuair mi dha’n leabaidh, agus cha death mi fhìn an comhair bidhe nuair a fhuair mi teansa dhol a mach, ach cha do rinn mi ach gabhail chon na leapadh, agus ’s e ’m bàrmaid a chaidh ugam le biadh, agus cha n-fhaca mi gearradh riamh dha na dh’ich mi, bha mo dhà shùil dùinte mar gum biodh biast dubh, agus bha i dol as a rian a’ gàireachdaich ’s a’ magadh orm!

Nuair a dhùisg mise—bha feasgar air là’r-na-mhàrach ann mun do dhùisg mi, agus bha Uilleam gun dùsgadh an uair sin; agus thug e dà latha is oidhche ’na chadal mun do dhùisg e, agus nuair a dhùisg e, bha e cheart cho lag agus nach b’urrainn dha tionndadh as a’ leabaidh leis fhéin! Agus cha n-e sin an rud bu mhutha a bha cur a dh’iaonadh orm, ach nuair a fhuair e gu math, bha cuimhn’ aige air a h-uile sian a bha e

[TD 141]

faicinn cus na b’fheàrr na bh’agamsa! Bha e ’ga fhaicinn cho soilleir ’s a ghabhadh e. Agus sin agaibh mar a bha obair Uilleim agus nam bòcan, gu dearbh bha gu leòr a’ cur dragh air fhad ’s a bha e [’gam faicinn]!


51. UILLEAM AGUS A’ PHÀIRC THUIRNEAP (132)

Bha [mac] aig an Éireannach aig an robh mise aig taobh Loch Lomonn a’ siod ann an Rowardennan, ghabh e baile beag, àite ris an canadh iad an Ros, bha e trì mile an taobh shìos dha’n hotel, ’s bha gill’ aige, ’s bha e pòsda, agus is ann an taigh an tuathanaich sin a bha e fhéin ’sa bhean a’ fuireach; cha robh duine teaghlaich aige. Bha e fhéin is a athair fuathasach fad’ an aghaidh a chéile; ’s e pòsadh ge b’oil le athair a rinn e, theich e le searbhana a bh’aig athair, agus mun d’fhuaradh greim orra bha iad an deidh pòsadh le special licence ann an Glaschu. Bha e na b’fheàrr dha cus gun a bhith idir ann na bhith ’ga chumail a’ siod, ’s e beothaichean bha e cumail as a’ bhaile sin, agus ’s ann aige-san a bha ri’m biadhadh agus ri’n coimhead as an deoghaidh, e fhéin ’s a bhean. Cha robh e ach faighinn tuarasdal mar a bha mise, cha robh òrdan aige air sian, cha b’airidh e air òrdan a thoir’ dha.

Bha agamsa ri dhol uair ’san t-seachdain sìos a choimhead air an àite, ’s ma bha sian ceàrr ann, gu feumainn innse dha fhéin. Cha deach mise riamh sìos ann, nach fhaicinn rudeigin ceàrr, ach ma bha, cha robh mi ’ga innse dha-san. B’fheàrr leam fuireach sàmhach. Ach air an trip a bha ’n seo, chaidh mi sìos ann, agus chaidh mi rathad na bàthchadh, agus bha bhàthach—cha robh fhios cuin’ a bha beothach a staigh innte! Bha i air a dhol bhuaidhe. Cha robh fhios a’m dé rud a dhianainn, ach dh’fhalbh mi is ghlan mi bhàthach, fhuair mi bealaidh ’s chlìor mi a’ bhàthach, ’s chlìor mi ’n clobhsa. Sheall mi an seo an sead nan tuirneap, agus bha sead nan tuirneap agus gun sian ann ach cnàmhag is buachar bheothaichean. Well, ghlan mi sead nan tuirneap, agus sheall mi ’n seo air an iothlainn, agus bha an geata fosgailte agus na beothaichean ’gan ligeil a staigh dha’n dais fheòir. Cha robh fhios a’m fo’n t-saoghal gu dé rud a chanainn. Dh’fhalbh mi null dha’n taigh, ’s cha robh a staigh ach a’ bhean, bha esan aig an hotel shuas.

Dh’fhoighneachd mi gu dé bu sgial (1) dha’n àite bhith mar seo, nuair a bha e air a dhol bhuaidhe cho fad’ siod.

“O, cha n-eil fhios agamsa” ars ise “bha mise bochd o chionn trì latha,

[TD 142]

cha b’urra mi sealltainn air sian, ’s e sin a dh’fhàg an gnothach mar a thà.”

Ach fhuair mi fhìn a mach glé mhath nach robh a’ bhochdainn ann, gur h-ann a bha i air chéilidh ann an taigh an fhorastair an latha roimhe siod! Ach thàna mi an seo dhachaigh, ’s dh’fhoighneachd am bodach dhiom dé mar a bha cùisean sìos an siod? “O tha iad” arsa mise “mar as àbhaist dhaibh.” Bha an rud ceart gu leòr, chaidh an gnothach seachad. Ach an ceann seachdain as a dheoghaidh sin, air Di-Dòmhnaich, dh’fhalbh mi ’s chaidh mi sìos fiach dé mar a bha chùis. Ma bha i dona an latha bha mi shìos reimhe, ’s ann a bha an truaighe buileach an latha sin air! O, cha do rinn mi ach tilleadh, cha deach mi ’nan còir. Thuirt mi rium fhìn nach robh sian a reusan dhomhsa a bhith dol sìos, agus gu feumadh e fhéin a dhol sìos agus coimhead as a dheoghaidh siod. ’S e sin a’ chiad rud a bha mi dol a radha ris, nuair a dh’fhoighneachdadh e dhiom cuin’ a bha mi ann.

Ach bha an ùine dol seachad co dhiù, ’s cha robh mi cluinntinn guth. Ach an ceann seachdain as a dheoghaidh sin, thànaig esan [Uilleam] a nuas, agus madainn thràth reothaidh, agus thuirt e rium gu feumainn a dhol shìos an siod an diu, gu do bhrist na beothaichean a staigh dha na dùintean tuirneap as a’ phàirc, agus gu feumainn a chàradh. “O, ’s eadh” arsa mise. “Cha robh an còrr agaibh a mhilleadh sibh ach na dùintean tuirneap a bha ’sa phàirc, nuair a ghrod sibh am baile. Hala agus innis dha fhéin e, agus ma dh’iarras e ormsa dhol sìos, théid mi sìos; cha n-eil reusan sa bith dhomhsa dhol ann. Bha mi shìos tric gu leòr agus cha mhór as fheàirrde mi bhith dol sìos.”

“O, tha mi cinnteach” ars esan “nach e mo choire-sa a th’ann, ma thà.”

“O, cha n-e” arsa mise “ach ’s e mo choire-s’ a th’ann, tha mi cinnteach.’

“O, cha duirt mise sin” ars esan.

“Tha thu dìreach as an ath-dhorus dha” arsa mise. “Ach hala is inns dha t’athair e.”

“Cha déid” ars esan “cha n-eil turus sa bith agamsa ris, ’s tusa an duine a th’ann an tèirds an àite, ’s tha mi ’ga innse dhu’sa, ’s mura déid thu ann, fan as, cha n-eil agamsa m’a dheoghainn.”

“O, tha sin an aon rud a tha cinnteach” arsa mise “nach eil agadsa m’a dheoghainn, ’s e sin tha fàgail an àite mar a thà e.”

Dh’fhalbh e ’s dh’fhàg e ’n siod mi. An gille a bha còmhla rium, dh’fhoighneachd e:

[TD 143]

“Bheil thu dol sìos?” ars esan.

“Cha n-eil” arsa mise. “Bheil thu fhéin a’ dol sìos? Dé ’s fheàirrde mise dhol sìos, ’s gum bi e air a mhilleadh mun till mi air ais?”

Dh’fhalbh mise a threobhadh. Suas mu aon uair diag, chunna mi a’ bhean aigesan a’ tighinn a nuas, agus ghabh i chon na hotel, agus nuair a bha mise fuasgladh a’ tighinn dhachaigh gu m’ dhìnneir, bha i sìos an rathad air ais. Dh’aithnich mi gun do dh’fhàg i a’ phoit a’ goil!

Nuair a thàna mise a staigh gu m’ dhìnneir, o, bha esan ’s e trod shìos as a’ bhàr, ’s an taigh a’ soundadh dha! Cha do rinn mise ach gabhail suas dha’n chitsinn, ’s an ceann mionaid dh’fhairich mi e tighinn a nuas a’ phasaid, ’s dh’éibh e dhomh, an robh mi staigh? Fhreagair mi fhìn e ’s thuirt mi gu robh.

“Tha mi air son t’fhaicinn ars esan “nuair a gheobh thu do dhìnneir.”

“Ceart gu leòr” arsa mise.

“O, hell” ars esan, ’s e tilleadh sìos.

Cha robh mise ach a’ studaigeadh gu dé bha mi dol a radha nuair a rachainn sìos, chanainn ris nach robh reusan ’sa bith dhomhsa dol ann, gu feumadh e fhéin a bhith dol sìos a nist, agus coimhead as a dheoghaidh siod. Ach dh’éirich mi ’n seo sìos nuair a bha mi ullamh dha m’ dhìnneir, ’s bha esan ’na shuidhe as a’ bhàr, ’s dh’éirich e a nall.

“Cuin’ a bha thu shìos ’sa Ros?” ars esan.

“Tha seachdain o’n bha mi shìos ann” arsa mise.

“’S dé mar a bha gnothaichean shìos a’ sin?” ars esan.

“Cha robh ach glé mhiadhaineach” arsa mise.

“Nach do dh’iarr mis’ ort feans a chur timcheall air na dùintean tuirneap ann an oisein na pàirceadh?”

“Dh’iarr” arsa mise.

“’S nach dug mi dhut a h-uile material a dh’iarr thu air son feans a chur ann?” ars esan.

“Thug” arsa mise.

“Do chuir thu ann i?” ars esan.

“Chuir” arsa mise.

“B’e feans damainnte bochd i” ars esan “nuair a bhrist mo chuid bheothaichean a staigh a raoir, air a milleadh … dé ’s fheàirrde mis’ a bhith cumail duine toir’ tuarasdal mór dha air son coimhead as deoghaidh mo ghnothaichean nach eil be-damn aige m’a dheoghainn,” ars esan “bi deanamh an rud a thogras tu fhéin, faodaidh tu sin, a’ gabhail adbhantaid orm o nach urra mise sealltainn as a dheoghaidh.”

[TD 144]

Nuair a chuala mi cho uabhasach ’s a start e, cha duirt mi guth, ach gun do chrom mi mo cheann, lig mi leis. Ach seo nuair a chaidh e bhuaidhe ceart; Bha am bàrmaid is i ’na seasamh air a chùlaibh, ’s cha mhór nach robh i rànaich a’ coimhead orm ’s gun mhise ’g radha guth. Ach a’ seo, thionndaidh e an uair sin, agus:

“Bha e na b’fheàrr dhut an t-airgead a ghoid as mo phòca, na bhith gabhail duais air son an rud nach eil thu dianamh, no sealltainn idir air, nach eil be-damn agad m’a dheoghainn.”

“O, well” arsa mise, “o nach eil be-damn agamsa mu dhéidhinn t’àite-s’, tha an t-amm agadsa fear eile fhaighinn a choimheadas as a dheoghaidh na’s fheàrr na mise.”

“Tha mi fadalach tuilleadh” ars esan.

“Tha mi creidsinn gu bheil” arsa mise. “Ach gu dé mar air an donas bha thu smaointinn shàbhaileas (2) an tuirneap a bh’ann am pàirc nuair nach sàbhail an tuirneap a bha ’san t-sead? Ach o nach eil thus’ eubal gu coiseachd sìos, théid agamsa do dhriveadh sìos, agus feumaidh tu dhol sìos agus faicinn m’a dheoghainn” arsa mise “agus cha n-eil mise gus a bhith ’nam bhugair a’ ruith eadar thusa agus do mhac ach siod!”

“Gu dé am fear mór tha thu ’g ràdh?” ars esan.

“Tha mi ’g radha siod” arsa mise.

“Hala” ars esan “agus cuir na harness air a’ phònaidh dhubh agus cuir as a’ pheuton i ’s feir anuas chon an doruis i.”

“O, tha ’n làn-amm agad” arsa mise. Dh’fhalbh mise ’s bheairtich mise am pònaidh ’s thugadh a nuas chon an doruis uig’ i. Thànaig e a mach, ghabh e staigh dha’n pheuton. Bha e fuathasach dona le reumatigs ’s le chasan, cha robh ceum aige. Dh’fhalbh mise leis, ’s o! cha duirt e aon fhacal fad an rathaid gus do ràna mise ’n geat. Nuair a ràna mi geat na pàirceadh, cheangail mi am pònaidh aig a’ gheat. Bha esan a’ giumhladaich a’ tighinn a mach, ’s fhuair e ’n seo a mach as a’ m[h]a-sìn, ’s ghabh e sìos a’ phàirc. Ghabh mise sìos as a dheoghaidh, ’s ghabh mi seachad air. Nuair a ràna mi na dùintean tuirneap, bha trì dùintean tuirneap ann taobh ri taobh, agus bha iad air aon eabar a dheanamh riutha, na beothaichean innte fad na seachdain; agus bha cachaileith bu bhriagha a chunna mi riamh air a thoir’ air an fheans, an déidh a bristeadh leis an òrd; agus na tàirnean a bh’as na slabs, ’nan stuib as na stabs, stabaichean as a bha cóig traighean gu leath a dh’fhad, air an driveadh ann an cré. (3)

Thànaig a’ seo esan, ’s bha e coimhead mu’n cuairt ’s cha robh e ’g radha guth.

[TD 145]

“Well” arsa mise “sin an fheans a chuir mise timcheall air an tuirneap, dé an fheans a bha thu ’g iarraidh orm a chur ann na ’fheàrr na sin?”

“Cha robh rathad agad air” ars esan. “Bha dùil a’m nach e seo a bh’ann idir.”

“Tha mi cinnteach gu robh” ars mise. “Tha e collach gun do dhùin mise na beothaichean a staigh ann còmhla ris an tuirneap. ’S ann air an taobh a staigh tha sin air a bhristeadh ’s cha n-ann air an taobh a mach. ’N e beothaichean a rinn sin?”

“Cha n-e” ars esan “ach dà làimh an diabhoil!”

“Cha deanadh am fear sin idir e” arsa mise.

“Dheanadh” ars esan “neo dheanadh a sheirbhiseach e, agus ’s e sheirbhis a bha e deanamh riamh, e fhéin agus an té a fhuair e.” O, bhrist ràn air an uair sin, “O, ach mis’ an diu” ars esan “aig m’aona mhac!”

“O, well” arsa mise “cha n-eil sian an seo. Théid sinn sìos agus chì sinn có ris a tha an còrr coltach.”

Dh’fhalbh sinn ’s gabh sinn sìos dha’n chlobhsa, ’s ghabh mise dh’ionnsaigh na bàthchadh, ’s dh’fhosgail mi i, ’s o! bha stuagh liath air (4)—a mach o’n dorus! Cha n-eil fhios cuin’ a bha beothach a staigh innte.

“Sin agad bàthach air a cumail tidy glan dhuibh arsa mise.

“O, well, well, well!” ars esan.

Dh’fhalbh mi ’n seo ’s dh’fhosgail mi sead na tuirneap. <eng>“O heavens”<gai> ars esan <eng>“that beats everything!”<gai> Dh’fhalbh mi a’ dol a null do gheat na h-iothlainn; ’s dh’fhosgladh geat na h-iothlainn an déidh dhomh cheangal le wire bhioraich (5) air ais ’s air aghaidh, cha mhór nach do chuir mi a’ chuibhl’ ann! Thug iad as i, lig iad na beothaichean dha’n dais fheòir.

“Car son” ars esan “am fear mór nach do dh’inns thusa seo dhomhsa o chionn fada, mun do lig thu mo sgrios, ’s e rinn thu?”

“Dé dheanadh e dhomhsa innse dhut” arsa mise “cha chreideadh tu mi, ’s cha chreideadh tu an diu mi, cha n-fhaighinn bruidhinn idir agad. Nuair a thiginn-sa a nuas an seo agus dh’fheumainn strippeadh agus teannadh ri cartadh bàthchadh agus glanadh clobhs’” arsa mise “fiach am biodh e coltach ri àite ’sam biodh duine fuireach, bhiodh tusa foighneachd dhiom an e ’nam chadal an Ros a bhithinn!”

“O, ’s eadh” ars esan. “Ma thachair dhomhsa sin a chantail, cha robh mi mìnigeadh dad leis.”

“Rud thig a mach cha déid e staigh” arsa mise. “Ach siod a nì mise dhut, agus bi a nist faighinn fear eile nì e!”

10 – 704538 Lochlann. Bd 5

[TD 146]

“O, well” ars esan “ma tha thu falbh air an dòigh sin, cha n-fhaigh thu sgilinn thuarasdail.”

“Cha n-eil mi ’g iarraidh” arsa mise “ach na choisinn mi.”

“Cha n-eil mise ’ga do chur air falbh.”

“Thuirt thu” arsa mise “gu robh mi fada gun fhalbh.”

“Dé fios a bh’agamsa?” ars esan. “Ach gu dé bha toir’ dhu’sa bhith ligeil dhomh a gh-ràdh a h-uile rud dhut ach duin’ uasal?”

“Dé b’urra mise dheanamh ribh?” arsa mise. “Cha b’urra mise breith air theangaidh oirbh.”

“O” ars esan “cha dean thu sin idir.”

“Nì.” arsa mise, “sheas mi dhuibh an diu an rud nach seasainn dha m’athair ’s dha m’ mhàthair.”

Dh’fhalbh e an uair sin ’s ghabh e null dh’ionnsaigh an taighe. Cha robh a staigh ach bean a mhic. Cha robh esan fad’ a staigh nuair a thànaig ise a mach, agus i rànaich, a mach an dorus agus esan as a deoghaidh. Tha fhios a’m gun d’fhuair i stràc dha’n bhata mu’n d’fhuair i an dorus thoir’ a mach,—agus a null ceann an taighe as m’fhianais dha’n choillidh i, agus esan as a deoghaidh, agus nuair a chunna mise an dubal a bh’aige falbh as a deoghaidh, cha b’urra mi gun tòiseachadh air gàireachdaich as a’ chlobhs’, agus gum biodh ise ann an New Zealand mum biodh esan aig an taigh, leis an astar a bh’oirre! Thill e ’n seo, agus gu deara cha b’e ghlòir a b’fheàrr a bh’aige, bha e dol a dhùnadh an doruis leis na clachan, agus cha robh e dol a ligeil a staigh duine tuilleadh ann, ach “gabhaibh cuarra (6) an rathaid mhóir!”

Rànaig e ’n seo. “Da, cha n-eil fhios agamsa fo’n t-saoghal” ars esan “gu dé nì thu ris a’ seo, mura bheil fhios agad fhéin air.”

“Cha dean mise ris” arsa mise “ach na rinn. Gheobh sibh fear eile.”

“Coma leat bhith bruidhinn air a’ sin” ars esan.

“Cha choma” arsa mise.

“Well, innsidh mise dhut dé ’n rud a nì sibh. O’n a tha a’ sin each beairticht’ agad, cha lig thu as idir i, ach bheir a nuas an gill’ eile agus Seonaidh MacLairin, agus fiach an cuir thu fhéin ’s e fhéin dòigh air a’ siod a nochd, ma bheir thu air Seonaidh a’ bhàthach a chartadh, agus na beothaichean a chur a staigh, ’s ma tha rud ann a gheibh iad, cha n-eil fhios agamsa, ’s do’ gu faic thu.”

“Cha n-e obair dà uair an uaireadair a tha ’n seo idir” arsa mise.

“Tha fios a’m nach e” ars esan “tha obair dà latha ann, ach ’s do’ gu faic thu ’m màireach dé ’s fheàrr a ghabhas dianamh. Cuiridh tu nuas

[TD 147]

Seonaidh as a’ mhadainn a bhiadhadh na beothaichean ’s ’gan ligeil a mach, agus aig oidhche, agus cha dean àsan dhomhs’ ach na rinn, ach clìoradh iad dha’n droch-àite as m’fhianais, ’s cha robh mi riamh air an ligeil a’ seo mura b’e a mhàthair, a’ deanamh dh’uaill dheth—ach tha faicinn aig an t-saoghal an diu air, agus fada ro’n diu, ’s cha n-iaonadh ged nach fhanadh seirbhiseach (7) agamsa!”

“Cha n-fhanadh an donas agad mar sheirbhiseach” arsa mise, ’s mi tionndadh ris.

“Agus ruithidh tu fhéin a nuas” ars esan “aig oidhche, agus chì thu gum bi iad air an cumail.”

“Cha n-urra mise bhith tighinn a’ seo a h-uile h-oidhche” arsa mise. “Tha gu leòr agam ri dheanamh.”

<eng>“God bless me”<gai> ars esan “cha n-eil mi mìnigeadh thu bhith coiseachd ann, tha pònaidhean gu leòr agad, nach cuir thu diallaid air fear ’sa bith, ’s cha bhi thu fada ruith air ais ’s air aghaidh.”

Thuirt mi a’ seo rium fhìn gu fiachainn ris, fiach an doirinn an tèarm a mach co dhiù, bha e an uair sin dìreach mu leathach tèarm, null toiseach an earraich. Ach co dhiù, bha mi cur sìos Seonaidh, chaidh mise ’s an gill’ eile sìos air là’-na-mhàrach ’s thug sinn linn cairt, chàirich sinn an fheans, na bha do thuirneap rudeigin slàn ann, thug sinn as a’ chairt i gu abhainn a bh’ann, ’s nigh sinn i, ’s chuir sinn dha’n iothlainn i. Nuair a rachainn-sa sìos, aig oidhche, thigeadh a’ bhean aig Uilleam a mach a’ rànaich ri m’aghaidh “Cha ruig thu leas a bhith cur a nuas Seonaidh, nì sinn fhìn iad.”

“Car son nach do rinn sibh iad mar thà?” arsa mise. “’N e mis’ as coireach? Bha e ceart gu leòr nam faigheadh sibh a’ choire chur ormsa!”

“Cha do chuir sinne coire riamh ort, cha bhiomaid ag éisdeachd feadhainn eile cur coire ort” ars ise.

Cha dianainn-sa ach falbh ’s dh’fhàgainn a’ siod i. Nuair a gheobhadh a’ chailleach a bha shuas cothrom orm, cha robh gliucail ann ach i sin, fiach am faighte fàbhar thoirt a dh’Uilleam, nach robh teaghlach ann ach e fhéin, nach robh aige ach droch-bhean nach deanadh sian, ’s cha n-eil ann an Uilleam ach diol-déirce.

“O, cha n-urra mise sian a dheanamh” arsa mise. “Feumaidh mise an rud a dh’iarras e fhéin orm a dheanamh.” Ach thànaig an seo as a’ chuis, mu ruigeadh Seonaidh a bhiadhadh na beothaichean ’sa mhadainn, bha iad air am biadhadh acasan, agus a’ bhàthach air a glanadh. Mu ruigeadh e air oidhche, bha iad an déidh an cur a staigh. Cha robh Seonaidh ach

[TD 148]

’na sheasamh a’ siod gun char. Cha robh agamsa ach an gille a bha còmhla rium a chur an àite Sheonaidh a bhiadhadh nam beothaichean a bha shuas, na gamhna, moch is anmoch, agus cha robh agam as a’ stàbla ach mi fhìn, agus cha bu tig an latha dh’iarrainn aire-san fear eile fhaighinn air eagal an còrr row a dheanamh, fiach an digeadh an tèarm!


52. UILLEAM AGUS AM FIADH (139)

Chaidh an seo an gnothach bàs, cha robh mi cluinntinn guth air sian, bha an rud ceart gu leòr. Ach bha mu dhà acaire ann am pàirc os cionn a’ bhaile shuas, bha air a threobhadh agam, agus ’s e corca chuir mi ann. Neo’r-thaing nach do dh’fhàs corc’ ann a bha uabhasach math, nuair a bha do pholl ’s do dh’fhodar—a h-uile salchar a bha ’sa chlobhs’ a chuir mi air a h-uile cnoc bu tiorma na chéile. Cha robh duine bha a’ faicinn an arbhair nach robh ’ga mholadh, cho math ’s a bha e, nach robh bìdeag dh’a leithid ’san dùthaich. Bha iad ’ga innse seo dha’n bhodach, ’s o! bha am bodach a’ dol a threobhadh pìos math an aithbhliadhna, ’s e a b’fheàrr a phàigheadh dha, na fiar ann.

Ach thànaig an seo Uilleam a nuas madainn, agus ghabh e far an robh mi, dha’n stàbla.

“Tha na féidh, Aonghuis, an déidh droch-mhess a dheanamh air an arbhar agad as a’ Ros.”

“Bheil?” arsa mise.

“O, tha, gu deara” ars esan.

“’S nach eil deagh-ghunn’ agad, nach doir thu leat e ’s nach leag thu e?”

“O, cha n-fhaodainn sin a dheanamh” ars esan.

“Có bhacas tu?” arsa mise.

“Hao, Dhia, bacaidh” ars esan. “Nach bu chòir dhuibhse bruidhinn ris a’ gheamciobair?”

Chunna mise ’n seo an geamciobair shìos air a’ chìdh’ agus chaidh mi far an robh e.

“Tha mi cluinntinn” arsa mise “gu bheil na féidh agaibh air droch-mhess a dheanamh air an arbhar as a’ Ros, nach eil sibh a’ coimhead as an deoghaidh idir.”

“Am fac’ thu fhéin ann iad?” ars esan.

“Cha n-fhaca, gu dearbh; faodaidh iad bhith ann tric gu leòr gun mhise ’gam faicinn.”

“O, cha chreid mi gu bheil na féidh a dol ann” ars esan.

[TD 149]

“Da, mura creid” arsa mise “ma chì mis’ ann e, fanaidh e ann, seotaidh mi e; creididh tu an uair sin e.”

“Na cumhainn” ars esan.

Dhia, chuir e seo iaonadh orm gun doireadh e cead dhomh air a dhol ’ga mharbhadh. Cha robh agam ach fuireach sàmhach. An oidhche sin, chuir am bodach am bàrmaid dha m’ iarraidh; chaidh mi a staigh.

“Cuin a bha thu ’sa Ros?” ars esan.

“Bha mi shìos deireadh na seachdain ann, ’s a chaidh.”

“Robh thu aig an arbhar?” ars esan.

“Cha robh.”

“Tha Uilleam ag radh rium gu bheil na féidh air a mhilleadh” ars esan.

“Da, chuala mi e radha sin” arsa mise.

“Am fac’ thu ’n geamciobair?” ars esan.

“Chunnaig” arsa mise.

“’S dé bha e ’ga radha?”

“Cha robh an geamciobair a’ creidsinn gu robh iad a’ dol idir ann.”

“’S dé thuirt thu ris?”

“Thuirt mi ris na faicinn-s’ ann e, gu fanadh e ann, gu seotainn e.”

“Thuirt thu glé mhath ris” ars esan. “Ach bu chòir dhu’sa dhol sìos agus an gunna leat, agus ma chì thu ann e, dìreach cuir urchair ann.”

“Nach doir Uilleam sìos leis an gunna” arsa mise, “’s do’ gun cuir e urchair riutha, gun iad a bhith tighinn ann.”

“Uilleam! cha n-amaiseadh Uilleam Beinn Lomonn! ’S fheàrr dhut fhéin a dhol sìos.”

Well, bha gu leòr agamsa ri dheanamh far an robh mi, ach seo là’r-na-mhàrach, bha ’n t-uisg’ ann, ’s cha robh mi deanamh móran. Chaidh mi a staigh dha m’ thì aig ceithir uairean ’s thànaig esan a nuas.

“Nuair a gheobh thu do thì, a Aonghuis” ars esan “bheir leat an gunna agus theirig sìos dha’n Ros leis agus masa fiadh th’ann, dìreach, seot e, agus fàg an sin e.”

Dh’fhalbh mise nuair a ghabh mi mo thì, agus thug mi leam an gunna agus dà chartraids do swan-shot. Bha rathad aichearr ann ro’ choillidh, cha robh ann ach leath an astair air a ghabhail ro’n choillidh. Nuair a nochd mi ris a’ phàirc, Dhia! bha fiadh as an arbhar, shuas os cionn a’ gheat; agus ’s e gàrradh cloicheadh bh’air an darna taobh dheth, agus ’s e feans a bh’air an taobh eile dheth. ’S e ’n taobh air an robh an gàrradh air an robh am fiadh.

Thòisich mise air ialadh, gus an d’fhuair mi chon a’ ghàrraidh. Bha mi

[TD 150]

falbh air mo ghlùinean suas taobh a’ ghàrraidh. Bha mi an seo a’ smaointinn gu robh mi caran réidh air an t-àite am faca mi e ’s bha mi coimhead eadar na clachan, ach bha e dìreach air mo bhialaibh ’s cha robh e ach deich slatan bhuam. Agus ’s e chùlaibh a bha rium. Agus nuair a thogadh e cheann, chithinn bàrr nan cabar, agus nuair a chromadh e cheann, cha n-fhaicinn ach an druim aige, ’s cha robh sian a dh’fheum dhomh dhol a losgadh air, fiach an tionndadh e air a’ chliathaich rium.

Cha robh am fiadh a’ tionndadh, ach ’s e bha e dianamh, ’s ann a’ falbh bhuam a bha e. Dhia, chlisg mi ’n seo gu rachadh e ro-fhada bhuam agus gun caillinn air fad e. Thuirt mi rium fhìn gun doirinn an gunna gu bàrr a’ ghàrraidh, agus nuair a thogadh e cheann, gun doirinn dha dìreach a’ chiad té ann an cùl a chinn, agus gum biodh an té eile ro’n chridh’ aige mun rachadh e far a’ ghàrraidh. Thogadh an dà òrd deiseil agus—nuair a thug siod siabadh air a cheann agus bad arbhair ’na bial, agus gu dé an truaighe a bh’agamsa ach bó ruadh Uilleim! Agus cha mhór nach do thuit mi ann an laigse, nam bithinn air a marbhadh, cha deanainn car ri m’ mhaireann leis an tàmailt! a’ dol dh’a marbhadh ann an riochd féidh! Cha robh ach ghabh mise m’a cùl, ghabh mi sìos chon a’ bhaile leatha, agus croit oirre, (1) gun sian ach gu robh i coiseachd leis a bha ’na corp, ’ga ligeil a staigh dha’n phàirc a h-uile latha! Bha sin an rud bu choireach dha’n gheamciobair a bhith toir’ cead dhomhsa, bha fios aig a’ gheamciobair taght’ air, ach cha n-innseadh e dhòmhs’ e.

Chaidh mi a staigh, ’s bha bhean aig Uilleam a staigh. “Thig a mach a nist, a dhonais” arsa mi “agus gu faiceadh tu ’m fiadh a rinn an t-arbhar a mhilleadh. A’ bhó agad ann a h-uile latha!”

“O, cha robh i riamh ann!” ars ise “mura deach i an diu ann!”

“Nach eil i ann a h-uile latha? Nach e sin a bha toir’ MacGhriogoir a’ toir’ cead dhomhsa am fiadh a mharbhadh, nam faicinn ann e? ’S math a bha fios aigesan dé ’m fiadh a bh’ann. Ach innsidh mise dha fhéin e, agus biodh e fhéin a’ deanamh lagha ribh.” (2)

O, thòisich i an uair sin air a dhol ’nam fhàbhar, “cha déid i ann gu bràch tuilleadh, feumaidh gur h-e cuideigin a dh’fhàg fosgailte an geat.” Thuirt mise rium fhìn nach robh sian a dh’fheum dhomhsa ged a rachainn dh’a innse dha-san, ach gu robh an gnothach air a mhilleadh co dhiù, ’s bha e cheart cho math ligeil leis mar a bhà e. Ach bha mi gabhail fadachd gu leòr gus an dànaig an tèarm, agus thuirt mise rium fhìn, nuair a thànaig an tèarm, nach fhanainn-s’ ann, gun gabhainn an riofal agus a’ bheuglaid mu fanainn sia mìosan eile ann eadar e fhéin ’s a mhac!

[TD 151]

53. MAR A DH’FHÀG MI AM BODACH KANE (140)

Thug mi dà bhliadhna gu leath ann an Rowardennan Hotel aig Éireannach, ’s e bh’ann, Edward Kane, ’s e ’n t-ainm a bh’air, agus bha mi fhìn ’s e fhéin gu math réidh mura robh ach glé bheag a bhiodh tighinn eadarainn. Ach bha gille aige, agus tha mi smaointinn nach robh ri fhaighinn duine bu mhiosa na e gu cron a dheanamh dha fhéin; ’s ann dha a bha e ’ga dheanamh. Cha robh sian a bhuineadh dh’a athair ach b’fheàrr leis teine bhith ris, na gun cuireadh e làmh ann ’ga chur air dòigh. Agus cha robh sian a dhianainn-sa, bha esan coma ged a bhiodh e air a iche ’s air a mhilleadh. Agus bha seo ’gam ruighinn uabhasach fada. Agus bha e mar fhiachaibh ormsa aig a’ bhodach, cha robh tèirds sa bith aige-san, cha b’airidh e co dhiù air tèirds thoir’ dha; ’s bha e pòsda, phòs e searbhana a bh’aig athair, theich e leatha gu ruige Glaschu, ’s phòs iad le special licence; cha do dh’fhuilig athair fhaicinn riamh tuilleadh.

Well, bha e ag iarraidh ormsa sian sa bith a bhiodh ceàrr, gu feumainn innse dha fhéin. Well, bha mise faicinn, ma bha mise gus a bhith teachdaireachd eadar am mac ’s an t-athair, gu robh e cheart cho math dhomh a bhith as an droch-àite, agus sin rud nach robh mi ris; ach cha do dh’inns mise sian riamh dha na bha e deanamh a dh’olc. B’fheàrr leam cus fàgail. Agus rinn mi air son fàgail am bliadhna bha seothach sia mìosan mun do dh’fhàg mi, aig a’ Chaingis. Dh’fhoighneachd esan dhìom dé bha toir’ orm fàgail?

“Feumaidh” arsa mise “mi dhol dhachaigh, cha n-eil a staigh ach m’athair ’s mo mhàthair, ’s tha iad air fàs sean.”

“Da” ars esan “tha mi smaointinn gum biodh e na b’fheàrr dhut cnapach do ghille no do nighean fhaighinn còmhla ri t’athair ’s do mhàthair, agus thu fhéin a’ fuireach aig do chosnadh, gur h-e b’fheàrr a phàigheadh dhut, ’s tha fios a’m gu faigheadh tu gu math saor iad, ged a phàigheadh tu fhéin e.”

“O, cha n-eil mo thuarasdal cho àrd ’s gun urra mise seirbhiseach a phàigheadh idir.”

“Da, ’s e siod as fheàrr dhut a dhianamh” ars esan, “agus bheir mise not eile a dh’àrdachadh dhut.”

Dhia, bha seo glé mhath, nuair a chuala mi seo. Dheònaich mi a’ seo gu fanainn aige gu ’Éill Màrtain. Dh’fhasdadh mi aige air son sia mìosan eile. Ach a Dhia! thug mi ’n seo mionnan, nuair a chunna mi mar a bha an gnothach a’ dol, gun gabhainn-sa an riofal ’s a’ bheuglaid mur fhanainn

[TD 152]

sia mìosan eile aige! Co dhiù, nuair a bha e teannadh air an tèarm, fhuair mi a staigh am bàrr gu math tràth, ’s fhuair mi a staigh an t-arbhar, ’s am fiar, ann an tìd’ uabhasach briagha.

Thànaig a’ sin co’la diag do thuradh le gaoith an ear. Bha móran do rointeach shìos àite ris an canadh iad Millarachy trì mìle an taobh shìos dha’n hotel. Smaointich mi fhìn gum bu mhath nam biodh roinn dha bha ’n sin do rointeach air ghearradh ’s air toir’ dhachaigh air son beadainn, nach ruigeadh e leas a bhith ceannach na h-urad do dh’fhodar air son beadainn. Dh’fhalbh mi fhìn agus seirbhiseach eile, agus thug sinn fad an latha le dà spealaidh a’ gearradh rointich ann a’ shin; agus nuair a thànaig sinn dachaigh aig oidhche, chuir esan fios ormsa a staigh dha’n bhàr, ’s chaidh mi a staigh.

“Cà robh thu an diu?” ars esan.

“Bha mi shìos aig Millarachy” arsa mise “a’ gearradh rointich.”

“Bheil rointeach mhath ann?” ars esan.

“O, tha, gu dearbh” arsa mise.

“Da, bhiodh tu lucky nam faigheadh tu dachaigh i, air an turadh tha ’n seo.”

“A leabhar’, nam faigheadh i aon latha fhéin turaidh, tha i abaich co dhiù, dh’fhaoidhte càradh dha’n chruaich.”

Thòisich sinn a’seo air a tarraing, ’s e dà lod ’sa latha a bheireamaid as. Well, chuir sinn dusan cairt ann an dais. Gheàrr mi ’n sin cairt do luachair air son a tughadh. Nuair a bha i seachdain air a dianamh, ann am feasgar a bha ’n seo, [bha mi] a’ dol dh’a tughadh, agus dh’iarr mi air a’gille eile dhol dìollaidean a bha gu h-ìseal a ghlanadh, ola chur riu, is am pasgadh seachad. Chaidh mi thughadh na dais. Có chunna mi cuachail a nall ach esan! am bodach fhéin, is bat’ aige, bha e fuathasach dona le rumatigs.

“Da, deara” ars esan “cha chreid mi gum bi thu an taing fodar a cheannach am bliadhna.”

“Da, tha mi smaointinn nach ruig thu leas a cheannach na h-urad sin, is beadainn shìos aig Millarachy.”

“O, ’s eadh” ars esan, “ach có ghabhadh an dragh a thoir’ as? Nach ann a bhiodh handy, beula dh’fhodar?”

“O, ’s eadh” arsa mise, “ach cha n-fhaighear fodar an asgaidh.”

“Da, cha n-fhaighear” ars esan.

Thòisich e an uair sin air innse na bha e cur ann am beadainn a h-uile bliadhna, agus cha b’e sin am beag. Cha robh na h-eich a’ dol a mach air dorus, samhradh no geamhradh.

[TD 153]

“Da, tha mi smaointinn gu bheil seo fhéin cho math ri fodar air son beadainn” arsa mise.

“Tha e fada na’s fheàrr” ars esan, “’s tha e math air son talmhana cuideachd. Bheil agad ach thu fhéin?”

“Cha n-eil” arsa mise.

“Cà’il Rob?”

“Dh’iarr mi air na dìollaidean a ghlanadh, ’s am pasgadh suas, cha bhi feum am bliadhna tuilleadh orra.”

“Cha b’fhuilear dhut cuideigin an seo” ars esan.

“O, thig e nall a chur na ròpannan orra còmhla rium, nuair a bhios mi deiseil.”

“O, tha sin ceart gu leòr” ars esan. “Da, thàna mi a nall, ma thà, bha mi air son mo bheachd innse dhut. Tha mi am beachd Seonaidh Mac Lairin” (cnapach do ghille bha ri beothaichean ann) “a chumail còmhla riutsa ann a’ sheo fad a’ gheamhraidh, bhiodh e handy dhut, dheanadh e ferry air do shon” (bha ferry ann ri attendadh dha cuideachd).

“O, ’s e balach handy th’ann an Seonaidh ceart gu leòr.”

“Agus cha robh mi am beachd” ars esan “gu faighinn Boots na bu luaithe na July, gu’n tòisicheadh am fiar; agus dh’fhaodadh tusa àite Bhoots a ghabhail gu sin, nuair thig Seonaidh còmhla riut; ach ’s e ’n rud a bha mi air son innse dhut, cha n-urra mi a thoir’ dhut as a’ leith-bhliadhna-sa ach ceithir nota diag. Ach as an ath-leithbhliadhna bidh do thuarasdal cho àrd ’s a thà.”

Well, nuair a chuala mise seo—bha sin a’ toir’ dà not far mo thuarasdail agus dol a thoir’ tuilleadh obrach dhomh!

“Ah, well” arsa mise “tha mi smaointinn gu bheil sin gu leòr dhomhsa gus coimhead air son àit’ eile.”

“Dé rud tha thu ’g ràdh?” ars esan.

“Nuair a tha sibh” arsa mise “toir’ a nuas an tuarasdal.”

“’S ann tha mise ’g àrdachadh do thuarasdal, seall dé an teans a th’agad” ars esan.

“O, well, ma tha teans agamsa as an dòigh sin, cha robh e dol a chur sgilinn as mo phoca-sa, agus dh’fheumainn oibreachadh air a shon, agus ’s iomadh oidhche a dh’fheumainn a bhith ’g obair ann leis†, a’ glanadh bhròg ’s a’ glanadh sgeinean gus am bi e dà-dhiag a dh’oidhche, nuair bu chòir a bhith ’nam leabaidh, agus m’obair fhìn a bharrachd air a sin.”

“Da” ars esan “gheobhainn-sa gu leòr a ghabhadh t’àite na bu shaoire na siod.”

“O, ceart gu leòr” arsa mise “na cuiribh sibhse call sa bith oirbh péin

[TD 154]

air mo shon-sa. Cha n-eil e sian na’s fhasa dhuibh seirbhiseach fhaighinn na tha e dhomhsa maighstir fhaighinn.”

“O, well” ars esan “mas ann mar sin a tha thu ’ga ghabhail, fiach thusa am faigh thu na’s fheàrr, ma thà.”

“O, ’s e sin a bhios a h-uile duine fiachainn ris, co dhiù,” arsa mise.

Dh’fhalbh e ’s e breabadh nam molagan null roimhe, ’s cha do dh’oibrich am plàn idir! Ghabh e dha’n harness-room far an robh am fear eile a’ glanadh na dìollaidean. Seo a’ chiad naidheachd a bh’aige dha:

“Bha mi thall ’san iothlainn” ars esan “a’ bruidhinn ri Aonghus a’ siod air son fuireach ann a’ seo fad a’ gheamhraidh, bha mi cumail Seonaidh MacLairin còmhla ris; bha mi toir’ dha ceithir notaichean diag a thuarasdal ’s àite Bhoots gu July gu’n tòisicheadh am fiar; ’s ann a ghabh e mìothlachd rium.”

“Da, cha chreid mi nach eil sibh a’ deanamh glé mhath” ars am fear eile.

“Da, cha chreid mi nach robh” ars esan, “ach mar as muth’ a gheobh duine, ’s ann as muth’ a dh’iarras e. Ach cha n-eil aige ach fiachadh e nist an dean e na’s fheàrr.”

Nuair a chaidh an gille a null còmhla rium shìomaineachadh nan dais, (1) seo an naidheachd a bh’aige dhomh:

“Da, tha thu gòrach mura gabh thu e.”

“Da, cha ghabh” arsa mise.

“Da, b’fheàrr dhut a ghabhail” ars esan “a’ faighinn an teans.”

“Well, nach eil an teans agad, ’s gabh a nist e!” arsa mise.

“O, ghabhainn àite Bhoots” ars esan, “ach cha n-urra mi t’àite-s’ a ghabhail. Cha dean mise treobhadh no rud eile mar a nì thusa.”

“Nach ionnsaich thu e?” arsa mise.

“O, tha mi fadalach tuilleadh” ars esan, “ach a Dhia! ’s tu fhéin nach lig le fear eile e.”

“A leabhar’, ligidh mise le ragha fear. Cha n-fhaic thusa mi an seo ach gu miadhain-latha an latha an tèarm. Cha n-eil mise gus a bhith sabaid eadar e fhéin ’s a mhac ach na bhà.”

“Ah, well” ars esan “cha bu tusa a’ chiad duine chuir sin as a’ seo. ’S àite math an seo nam biodh esan as an droch-àite, e fhéin ’s a bhean!”

Bha an gnothach a’ dol seachad. Bha ’n seo là féill nan coisnichean a’ teannadh oirnn, bha i gus a bhith ann air là’r-na-mhàrach mar gum b’eadh. Bha mi fhìn ’s an gille ’sa stàbla, ’s dh’fhoighneachd mi dheth:

“Bheil thu dol chon a’ mharket am màireach?”

[TD 155]

“Cha n-eil” ars esan. “Cha n-eil reusan dhomhsa dhol chon a’ mharket ann.”

“Car son?”

“Cha bhi ann ach àite thuathanach, ’s cha n-urra mise sin a ghabhail ann. Théid mi do Ghlaschu air an tèarm, ’s dh’fhaodadh gu faighinn driveadh van no rudeigin. Bheil thu fhéin a’ dol uice?”

“Tha” arsa mise.

“Bidh e furusda gu leòr dhu’sa àit’ fhaighinn mura fan thu far a bheil thu.”

“Cha n-fhan mise far a bheil mi” arsa mise “fhuair e ’m brath sin mar thà.”

“Da, chreid mi gura siod am beachd as a bheil e.”

“Tha mi coma dé ’m beachd as as a bheil e” arsa mise.

Ach co dhiù, ’sa mhadainn air là’r-na-mhàrach, nuair a bha sinn as a’ stàbla, thuirt mise ris-san:

“Well, nuair a gheobh thusa do bhreacaist, beairtichidh tu an t-each sin agus teannaidh tu ri cur sìos innearach dha’n phàirc a muigh far am bi ’n tuirneap. Nì thu flagaisean a staigh dha’n gheat.”

“O, ’s eadh” ars esan. “Cha robh car eile bu ghraide bheireadh tu dhomhsa na sin, ’s tu fhéin a’ falbh ’gad sportadh fhéin?”

“Dé an obair a tha agamsa dhut mura déid thu threobhadh?”

“Cha déid” ars esan “cha dean mise treobhadh ann.”

“An ann ag iarraidh a bhith na do shuidh’ an sin a tha thu?” arsa mise.

“Cha n-ann mar sin a tha, tha mise mi fhìn a’ falbh chon a’ mharket.”

“O, ceart gu leòr” arsa mise “ma tha, cha n-urra mise do chumail as, cha n-urra do d’ mhaighstir do chumail, ach car son nach duirt thu sin riumsa a raoir? Bha mi air innse dha fhéin, ’s do’ gu feum cuideigin coimhead ris a’ seo aig amm dìnnearach gu biadh is uisge thoir’ dha na h-eich.”

“Ah, cha n-eil agad air ach falbh is inns an diu e.”

Dh’fhalbh mise, ’s ghabh sinn suas dha’r breacaist. Nuair a ghabh sinn ar breacaist, dh’éirich mi sìos dha’n bhàr. Cha robh an sin ach am bàrmaid, nighean a mhuinntir Eilear Nis.

“Hala, m’eudail, is ruith thu suas a’ staighre far a bheil e fhéin, innis dha gu bheil sinn a’ falbh chon a’ mharket” arsa mise “fiach am bruidhinn e ri Uilleam no ri cuideigin air son biadh is uisge thoir’ dha na h-eich aig amm dìnnearach.”

Dh’fhalbh i ’na ruith suas a’ staighre, ’s dh’fhan mis’ aig bonn na

[TD 156]

staighre. A ghràidhein, chuala mi an hello-i shuas, ’s an taigh a’ soundadh dha! Dh’aithnich mi gu robh bior air a dhol ’sa losgainn! Thànaig ise ’n seo a nuas agus i cheart cho dearg ri partan!

“Ah well,” ars ise “an ath-mheasaid a bhios agadsa ri dheanamh, Aonghuis, théid thu fhéin leatha.”

“Dé rinn e ort?” arsa mise.

“Cha do rinn e sian ormsa” ars ise “cha robh chridhe aige.”

“’S dé bha e ’g radha riut?”

“Bha gu leòr” ars ise.

“An duirt e riut nach fhaighinn air falbh?”

“Well, thuirt e rium, nuair a bha mi tighinn a mach as an dorus, gu faodadh tu sin, ach gu robh còir agad a bhith air innse dha-san a raoir.’

“Mac na truaighe!” arsa mise “tha trì seachdainean o’n dh’inns mise dha nach robh mi fuireach. An dean sin an gnothach dha? Biodh esan cur as ann a’ shin!”

Dh’fhalbh sinne chon a’ mhargad; cha do dh’fhasdadh mi idir oirre. Bha na tuarasdail gu math ìseal, cuideachd, ’san amm, agus ’s e bosaidhean cuid bu mhutha a bha sìos an rathad ud, min is bainne. Co dhiù, bha e uair ’sa mhadainn. Dh’fhan sinn air danns anns a’ hàl a bha ’sa bhaile, gus a robh e an déidh miadhain-oidhche, agus bha e uair ’sa mhadainn mun dàna sinn dachaigh. Cha deach sinn dha’n leabaidh idir, ach bha sinn treis ’nar sìneadh air uachdar an aodaich.

Là’r-na-mhàrach, bheairtich sinn na h-eich, ’s thòisich sinn ri cur a mach innearach. Thug sinn trì latha, dìreach, cur a mach na h-innearach, gus na sguab sinn dìreach an clobhs. Na cairtean mu dheireadh a bh’againn, ann am bial na h-oidhche, thug mise leam gràpa, ’s bha mi squareadh suas nam flagais, ’s dh’éibh mi aire-san an dà chairt a thoir’ leis suas ’s an ligeil as.

Nuair bha mi dìreach deiseil dheth, thog mi mo cheann, ’s có bha a nuas ugam ach am bodach.

“Da, gu dearbh” ars esan “rinn thu glé mhath, an inneir fhaighinn a mach fhad ’s a bhiodh an cuideachadh agad, mu falbh Rob,” ars esan. Cha robh mise dol a dh’fhalbh ann!

“O, tha mi smaointinn gu bheil e na’s fheàrr an seo, co dhiù,” arsa mise “na staigh a’ siod.”

“Da, cha chreid mi nach eil” ars esan. Thòisich e an seo air bruidhinn air rud a bha e am beachd a dhianamh ’sa gheamhradh; bha pàirc bheag

[TD 157]

thall aig taobh coilleadh, ’s e ‘Pàirc na Coilleadh’ a bh’aig’ oirre, “’N saoil am fàsadh corc ann am Pàirc na Coilleadh thall an sin nam biodh i air a treobhadh?”

“Och, a Dhia, dh’fhàsadh” arsa mise “tha i tràth ’sa gheamhradh.”

“Da, sin a bha mi smaointinn” ars esan “gu faighte clòbhar innte, bhiodh i math dha na laoigh.”

“Da, tha na laoigh feumach air àite math air choireigin” arsa mise.

Bha seo ceart gu leòr. Bhithinn a’ deanamh fuireach ris, cha b’fhaide cheum-san na ceum circeadh le rumatigs, gus an ràna sinn dìreach an geat, agus bha mise dol a ghabhail seachad. Sheas esan.

“Tha Rob ag radha rium nach do ghabh thu fasdadh air an fhéill idir.”

“Cho do ghabh” arse mise.

“Well, rinn thu glé cheart” ars esan, “agus cha bhi sian a dh’aithreachas ort; agus bidh mise cheart cho math dhut agus a bha mi radha.”

“Da, tha mi an dòchas” arsa mise “nach do lig sibhse seachad fear eile air mo shon-sa.”

“O, cha do bhruidhinn mise ri gin” ars esan, “cha robh mi dol a bhruidhinn ri gin gus an cuireadh tu fhéin cùl rium.”

“Well, a Dhia, nach eil ceithir seachdainean a nist o’n a dh’inns mise dhuibh nach robh mi fuireach?”

“’S a bheil thu as a bheachd sin fhathast?” ars esan.

“O, tha, gu dearbh” arsa mise.

“Well, cha n-fhaca mi duine riamh cho rag riut. Rud a chanas tu cha n-eil thu dol a thighinn as.”

“Cha n-eil mise rag” arsa mise “no sian dh’a leithid. Nach eil e furusda gu leòr dhuibh fear eile fhaighinn na’s saoire dhuibh na mise? Car son nach fhaigh sibh e?”

A Dhia, cha chual’ e seo idir.

“Da” ars esan “ma bha mise dol a thoir’ dà not far do thuarasdail, cha chreid mi nach robh mi dol a chur a staigh trì-fillte; agus mas e sin a tha thu rànaich, cha dean e mise móran na’s bochda na tha mi, ’s gheobh thu ’n tuarasdal a th’agad, ’s a leithid sin a dhiabhol cha n-fhaca mi riamh. Cha n-eil ach tuarasdal mór air son a bhith ’nur cadal, ’s math tha fios agad nach anns a h-uile h-àite gheobh thu cead cadail gus am bi e ochd uairean” ars esan. (’S e fhéin a bhiodh ag iarraidh oirnn fuireach ’sa gheamhradh gun a bhith ag éirigh gus am biodh i soilleireachadh, air eagal bhith cosg soluis!)

[TD 158]

O, ghràidhein! “Hod, hod, hod” arsa mise “na cuiribh sibh péin mu’n cuairt air mo shon-sa. Cha n-fhan mise nist ged a bheireadh sibh leith-chiad not dhomh.”

“Mura fan” ars esan “bi dol gu ruig ifhrinn!”

“O, móran taing” arsa mise “fàgaidh mise ’n t’àite sin agaibh péin cho math ri Rowardennan!”

Dh’fhalbh e staigh. Bha e cur as a’ chorp as a’ bhàr. Nuair a chaidh sinne a staigh gu’r suipeir, dh’fhoighneachd an còcaire rium:

“A Dhia m’anam” ars ise “gu dé rud a rinn sibh air fhéin?”

“Mhuire, cha do rinn sinne sian air. Cha duirt sinne guth ris.”

“Ma thà” ars ise “tha an caothach air.”

“Hod, cha n-eil ’n sin ach anshocair aotrom” arsa mise.

Coma leat, air là’r-na-mhàrach air a’ sin, chaidh sinn as a’ stàbla, ’s e latha gu math fuar a bh’ann, cuideachd. Bha a’ bhosaidh as an robh sinn a’ cadal, cha robh do rùm eadar i fhéin agus dorus a’ chitsinn ach gu rachadh cairt seachad ann. Bha trì no ceithir do chnapaich chlachan aig bonn dorus na bosaidh, agus na marcan aca air an dorus.

“A Dhia” arsa mise, “seall na clachan a bh’air an seòladh air an dorus. Có rinn siod?”

“O, mac an fhir mhóir” ars esan “bha Seonaidh Mac an t-Saoir (gille le forastair a bha an taobh shìos dhinn) “bha e shuas a’ coimhead air Màiri Chaimbeul a raoir, bha dùil aige gu robh sinn gun éirigh, bha e air son rise thoir’ asainn.”

“Da, cha n-fhaca mi duine air an rathad” arsa mise.

“’S e bheireadh an aire nach fhaiceadh tu air an rathad e. Ghabhadh e a’ choille.”

Chaidh seo seachad. ’Sa mhadainn air là’r-na-mharach, nuair thàna sinn a nuas, bha an leithid eile aig an dorus romhainn.

“Seall, tha iad aig an dorus an diu a rithist!” arsa mise.

“O” ars esan “cha n-eil mac an fhir ud a’ cadal a staigh oidhche. Ach na lig thusa sian ort. Théid a waitseadh an deoghaidh seo.”

Chaidh seo seachad. An ath-latha ’n seo, o! latha fuar, fuar le gaoth an earthuath is frasan sneachd ann, bha mise ’g éirigh aig cóig uairean ’sa mhadainn; cha n-fhaigheamaid ar breacaist gu h-ochd. Bha sinn as a’ stàbla; bha sinn ullamh dha na h-eich, ’s bha sinn a’ coimhead air simleir a chitsinn fiach am faiceamaid smùid as, ’s cha robh smùid ri fhaicinn. Thionndaidh am fear eile riumsa:

“O, mhic an fhir-sa” ars esan “a’ cur dhaoin’ as an leabaidh aig cóig

[TD 159]

uairean ’sa mhadainn! Bu chòir dhut a bhith na do leabaidh fhathast, nach fhaigh thu do bhreacaist gus am bi e ochd uairean!”

“Tha mise coma ged nach fhaigheadh e breacaist dhuinn gus am biodh e deich uairean; ach cha dean sinn ach siod gu faigh sinn ar breacaist.”

“Nach iomadh uair thuirt e riut nach ruig thu leas bhith ’g éirigh gus am bi e faisg air an latha?”

“O, chuala sinn e ag radha rud eile an uair sin,” arsa mise.

“O, tha mi coma dheth sin” ars esan.

“O tha” arsa mise “ach cha n-eil mise coma dheth.”

“Da, gu deara, cha chreid mi nach eil an t-amm gus a bhith fàgail seo gu dearbh” ars esan. “Nam biodh tu bliadhna eile còmhla ruinn an seo, ’s do’ nach biodh ann dhinn ach na brògan.”

“O, ma thà, gheobh sibh cadal gu leòr, cha bhi mise fada còmhla ribh tuilleadh. Ach hugainnibh suas a seo; gheobh sinn fasgadh na’s fheàrr na seo.”

Bha gàrradh eadar an stàbla ’s a’ bhosaidh, ’s ghabh sinn ro’n ghàrradh. Bha ’n harness-room dìreach aig ceann na bosaidh. Dh’fhosgail mi fhìn dorus an harness-room. “Thigibh a staigh an seo” arsa mise. “gus an éirich iad. Tha seo gu math na’s blàithe.”

Chaidh sinn a staigh, ’s phùt esan a mach an dorus. Ach dh’fhairich sinn a bhith togail té dha na h-uinneagan agus sheall esan gu caol a mach air an dorus, agus có bh’ann ach am boss.

“O, am boss” ars esan “tha e coimhead a mach fiach dé tha ’n latha.”

“Bheil fhios dé tha suas an diu aige?” arsa mise.

“Da, cha n-eil fhios a’m” arsa esan.

Ach cha b’fhada gu’n dàna clach agus thug i gliog air dorus na bosaidh. Sheall esan orm agus thànaig atharrachadh air gach dath air.

“An diabhol a’ siod” ars esan “am fear a bha tilgeil nan clach!”

“’S e” arsa mise “na bi thusa trod riumsa a nist air son a bhith ’gur dùsgadh aig cóig uairean. Bheil thu faicinn a nist dé th’ann?”

Thànaig an ath-té, ’s thànaig an treas té, ’s e bualadh an doruis cho snog. Cha robh dhìth ormsa ach fiach an digeadh e mach ’s a rachadh—’s a dh’fhosgladh e ’n dorus. Dh’éibh e seo, ’s e gu leath a mach air an uinneig:

“Éiribh a bhugairean leasg a mach a sin! Sin agad mo chuid ghillean, tuarasdal mór a dhìth orra air son a bhith ’nan cadal!”

Thionndaidh am fear eile rium: “A mach a mhic an fhir-sa ’s dean bruidhinn ris, o’n ’s e t’àite.”

[TD 160]

Cha do rinn mise ach leum a mach air an dorus.

<eng>“Hello, Mr Kane”<gai> arsa mise “tha sibh a’ tilgeil nan clach sin air an rathad cheàrr. Tilgibh sìos air ur cuid bhoireannach a tha ’n sin ’s bheireadh iad dhuinn ar breacaist ma tha na h-urad do chabhaig oirbh. Cha robh sian a dh’fhios againn có bha tilgeil nan clach sin air dorus na bosaidh gu seo; ach an ath-turus a ghlacas mis’ thu a’ tilgeil chlach air dorus na bosaidh, leagaidh mi thu le té dhiu!”

O, nuas a bha an uinneag! Cha b’fhada gus am faca sinn smùid a simleir a’ chitsinn. Chaidh sinn a staigh. “Suidhibh ann a’ shin a nist” arsa mise “gus am faigh sibh ur breacaist.”

“Dé a Dhia m’anam” arsa an t-searbhana “a tha ceàrr air?”

“Cha n-eil fhios againn” arsa mise “dé rud tha ceàrr air.”

Thànaig i ’n seo a’ bhana-mhaighstir fhéin a nuas. O, bha i sin a’ trod. “O, an dìol-déirce truagh” ars ise, “duine dona! na bithibh a’ toir’ feairt air, car son tha sibh a’ dol a dh’éirigh gus am bi e faisg air an latha? A’ cosg soluis!”

Cha robh sian aire-san ach, an truaighe! tionndadh ri fàgail, a chanainn mar a thogradh e fhéin. Ach stad na clachan! Ach gu dearbh ghabh mise fadachd gu leòr dha’n t-seachdain mu dheireadh. Ach dé an truaighe! bha an tèarm a’ tighinn ach air Di-Dòmhnaich, an ochdamh latha fhichead. Well, bha còir againn ris a bhith faighinn as Di-Sathuirne, bha dùil againn gu faigheamaid as Di-Sathuirne. Ach fiach thusa an d’fhuair!

Thòisich mi air cruinneachadh a h-uile sian, madainn Di-Sathuirne, bha a h-uile sian agam air a chruinneachadh aig amm dìnnearach. Bha na cairtean air an nighe ’s air an cur a staigh dha na seadachan. Thigeadh e nist a mach ’s faiceadh e iad, ’s cha dànaig esan a mach air an dorus. Nuair a ghabh sinn a’ seo gu’r dìnneir, dh’éirich mise sìos dha’n bhàr an déidh na dìnnearach. Cha robh agam a’ sin ach am bàrmaid.

“Cà’il e fhéin?” arsa mise.

“Tha ’na leabaidh” ars ise.

“O, mac na truaighe” arsa mise “bheil dùil aige duine ligeil as an diu?”

“Cha chreid mi nach e ’n duilleag as ìsle a tha ’na leabhar” ars ise.

“Da, cha mhór as fheàirrd’ e” arsa mise “dhol dha’r stuigeadh a’ seo gu Di-Luain.”

“O, nach toilich e a nàdar fhéin?” ars ise.

“O, well, ma thoilicheas” arsa mise “bidh e mar sin fhéin.”

Thill mi nuas dha’n chitsinn. Dh’fhoighneachd am fear eile “an d’fhuair thu clìor?”

“Cha d’fhuair” arsa mise.

[TD 161]

“Am fac’ thu e?”

“Cha n-fhaca, tha e ’na leabaidh.”

“Ma tha, faodaidh tu gabhail suas agus toir’ air ar ligeil as.”

“Deara, cha déid” arsa mise, ach ged a chùm e nochd sinn, cha chùm e Di-Luain sinn.”

Dh’éirich a sinn a mach.

“Dé a nist tha thu dol a dhianamh?” ars esan.

“Da, glé bheag” arsa mise. “Théid sinn sìos, ’s ma bhios uisge ’sna geòlaichean, taomaidh sinn iad. An còrr cha dean mise dha ri m’ mhaireann ach siod. Cha doir mise mach each ach na thug.”

“Coma leat, tha seo ceart gu leòr” ars esan.

Ach fhuair a h-uile gin do ghillean nan tuathanach as, oidhche Shathuirne. O, chruinnich iad a nuas chon na hotel, crowd uabhasach! Bha feadhainn ag obair air gearradh coilleadh an taobh shuas dhinn, ’s thànaig esan a nuas. Dh’aithnich mi fhìn gur h-e oidhche rough a bha gus a bhith ann. Thuirt mi ris a’ gille bha còmhla rium:

“Ma tha sìan ’sa bith ’sa bhosaidh bhios a dhìth ort mun déid thu chadal, bheir leat e, agus fanaidh sinn as a’ chitsinn gus am falbh iad, neo ma thig sinn a mach a seo cha n-fhaigh sinn clìor is iad a nochd.”

“O, cha n-eil sian” ars esan “faodaidh tu a glasadh.”

Dh’fhalbh mi is ghlasadh an dorus. Chaidh sinn a staigh dha’n chitsinn. Nuair a ghabh sinn ar suipeir, cha robh sinn ach a’ cluichd air tàileasg, ’s air cairtean ann a’ shin. Bha an t-òl a’ dol air aghaidh shìos as na tap-rooms. ’S e nighean a bha ’gan serveadh. Nuair a bha e ’n seo deich uairean, ’s chaidh an cur a mach, bha iad mu’n taigh, ’s cha robh iad a’ falbh, ’s cha robh sinn ach fuireach as a’ chitsinn gus an clìoradh iad air falbh. Bha fios againn na rachamaid a mach, gum biodh àsan as a’ bhosaidh còmhla ruinn!

Bha e ’n seo gu aon uair diag suas. Bha iad air dhol a chadal ach na kitchenmaids, ’s cha robh sinn an seo a’ faireachdainn sian a muigh; dh’fhalbh sinn a mach ’s bha air an clìoradh air falbh. Chaidh sinn dha’n bhosaidh, ’s las sinn coinneal. Bha sinn dol a chadal, bha mi dìreach a’ dùnadh dorus na bosaidh—bha i reothadh, oidhche chiùin chiùin reothaidh ann—o, chuala mi r-o-m-h-a-n! thall faisg air dorus an tap-room, agus an dìosgan bu ghràine air fiaclan a chuala mi riamh.

‘A Dhia!” arsa mise “gu dé rud tha ’n sin?”

“Cha n-eil fhios a’m” ars esan.

“Hala ’s sheall air” arsa mise.

Dh’fhalbh e ’s ghabh e null. “A Dhia!” ars esan “Tha duine a’ seo.”

11 – 704538 Lochlann. Bd 5

[TD 162]

“Dé duine tha ’n sin?” arsa mise.

“Mhuire, cha n-eil fhios a’m” ars esan. “Bheir solus!”

Thòisich e air bruidhinn ris; cha robh an duine toir’ feairt. “Tha an duine gus a bhith ullamh” ars esan.

Las mi fhìn an lainnteir, ’s chaidh mi null. Well, dh’aithnich sinn as a’ mhionaid, gille Éireannach a bha ’g obair as a’ choillidh. A Dhia, ’s e fhuair am puinnseann! A Mhuire, cha robh facal bruidhneadh aige, ach a’ chrith a bh’air, a ghràidh! Sheall mi fhìn, ’s cha robh duine ’sa chitsinn, cha robh solus no rud eil’ ann.

“A Dhia m’anam” arsa mise “dé ’n rud a nì sin ris?”

“Togaidh sinn a staigh na bhosaidh e” ars esan.

Thog sinn a staigh eadarainn dha’n bhosaidh agus chuir sinn ’na shìneadh air pocannan air an ùrlar e. Chuireadh rugachan nan each air a mhuin. Bha flasg aige ’na phòca, ’s thug sinn bhuaidhe am flasg, chuireadh as an uinneig e, “ma bhios tu beò, cuiridh tu feum air, ’s ma bhios tu marbh, ’s do’ gu fosgail iad air do thòrradh e.” Cha ligeadh an t-eagal dhuinn dhol dha’n leabaidh, gum biodh e marbh mun dùisgeamaid. Cha robh sinn ach ’ga aire ann a’ shiod. Nuair a bha e tighinn faisg air an latha ’n sin, bha e fàs blàth fo na rugachan, thuirt mi gu feumamaid fiachainn am faigheamaid air falbh e. Thog sinn e ’s chuir sinn ’na shuidhe air seithir e. Well, bhruidhneadh e an uair sin. Thug sinn dha am flasg, ’s thug e balgam no dhà as a’ fhlasg. Bha e tighinn na b’fheàrr.

“Seo a nist” arsa mise “hugainn, fiach am faigh thu dhachaigh.”

Dh’fhalbh sinn leis. Bha e sìor-thighinn na b’fheàrr, ’s nuair a bha sinn shuas chon na hut:

“O, a leabhar’” ars esan “nì mi fhìn an gnothach tuilleadh.”

B’àill leis an uair sin gun gabhamaid roinn dha fhlasg gun taing, ’s cha ghabhamaid-ne boinne dheth, “cum agad e, nì e do mhorning.” Thill sinn. Cha robh ùine gu dhol a leabaidh ann, cha do rinn sinn ach bha sinn treiseag ’nar sìneadh air uachdar ’nar n-aodach, ’s chaidh sinn dha’n stàbla. ’S ann aig naoi uairean a gheobhamaid ar breacaist Di-Dòmhnaich. Nuair a ghabh sinn ar breacaist, chaidh sinn a mach dha’n bhosaidh, ’s thòisich sinn air ar nighe fhìn ’s air cur oirnne an t-aodach glan, cha robh an t-aodach salach a’ dol suas tuilleadh! Bha mi ’g obair air pacaigeadh na cisteadh, ’s bha am fear eile air an taobh thall dhiom, ’s e fhéin a’ pacaigeadh. Có thànaig a mach ach esan ’s am bat’ aige. Thànaig e ’s sheas e ann an dorus na bosaidh.

“Da, gu dearbh” ars esan “cha chreid mi nach eil an t-amm agaibh pacaigeadh suas, nuair bhios siod an dòigh as a’ robh sibh ag obair o

[TD 163]

thànaig an oidhche, ag òl ’s a’ blaigeartachd gu seo o thànaig an oidhche, ag òl leis a h-uile blaigeart a tha a’s dùthaich!” Nach robh sin searbh? Sheall am fear eil’ ormsa, agus mise le m’ cheann crom, agus cha do dh’fhosgail mi mo bhial, cha do rinn mi ach fuireach sàmhach. Agus cha n-e sin a bha ’gam ruighinn, ach cho toilichte ’s a bha e gun d’fhuair e shad* oirnn, nam b’fhìor. Nuair a bha e dìreach a’ tionndadh a mach as an dorus, thionndaidh mise ris:

“Da, tapadh libh air son ar caragtairs air an latha mu dheireadh.”

“’S e do bheatha” ars esan.

“Tha mi tuigsinn gura h-e” arsa mise. “Ach ’s e sin taing a th’againn an diu air son a bhith ’gad sgrìonadh-s’ o thànaig an oidhche.”

“Cha robh mise an taing mo sgrìonadh” (2) ars esan.

“Mura robh thu an taing do sgrìonadh” arsa mise, “bhiomaid air an duine fhàgail air dorus an taproom agad, agus bhiodh e marbh an diu,—a dh’fhàg thu ann a raoir marbh le puinnseann, ’s e thug thu dha, ’s cha b’e deoch; bhiodh fhios agad air rud eile!”

A ghràidh, dh’fhàs e cho geal ris an anart!

“An ann” arsa mise “a’ fiachainn ri m’ charagtairs a mhilleadh a tha thu, masa h-ann, ’s e rud nach déid agad air a dhianamh, tha mi tuilleadh ’s a chòir eòlach; agus tha m’ obair ri faicinn ’s cha ghabh mi nàir’ aiste; ach tha mise an dòchas gu faigh thusa fear a chumas air t’àite fhéin an rud a tha thu feumach air.”

“Cha chumadh tus’ ann mi” ars esan.

“Cha do dh’fhiach mi ris” arsa mise. “Nam fiachainn, chumainn ann thu; agus tha mi uabhasach duilich nach do chum mi ann thu, agus ma chanas thusa dà fhacal eile, ligidh mi fhaicinn ’s do’ gu fàg mi fhathast thu, gun caill thu do licence; fhad ’s a dh’fhóghnadh dhut bhith miogstradh puinnseinn ann a’ seo, agus ’ga reic an àite uisge-bheatha ris a’ phublaig a bha thu ris.” B’fhìor dhomh sin. “Agus a bharrachd air a sin, ’gar cur a mach air feadh na h-oidhche a phoitseadh dhut aig clos-taim.”

O, an dubal a bh’aige-san a’ teicheadh a staigh ro’n dorus! <eng>“Just as well for ye”<gai> arsa mise <eng>“clear out of my sight!”<gai>

Dh’fhalbh esan, am fear eile, dha’n stàbla. Thug sinn biadh dha na h-eich, ’s dh’fhoighneachd an gill’ eile dhiom: “Bheil thu dol a dh’fhuireach ann a’ seo?”

“Càit’ eile ’m fan thu, gus a’ faigheadh tu do thuarasdal?”

“Tha thu damainnte fhéin low ma tha thu dol a dh’fhuireach ann an déidh na chaidh a radha riut, ’s gu robh thu fada gun fhalbh!”

“Bheil thu fhéin a’ dol a dh’fhuireach?” arsa mise.

[TD 164]

“Cha n-eil, cha n-ich mise gearradh an taobh a staigh dha’n dorus aige ri m’ mhaireann ach na dh’ich.”

“’S cà’il thu dol?” arsa mise.

“’S fheàrr leamsa dol far am bi tusa dol” ars esan, “gur h-e làn dì-do-bheatha; théid sinn suas gu taigh a’ gheamciobair.”

“Ma thà, hugainn ann” arsa mise.

Dh’fhalbhadh suas; bha an dìnneir deiseil air a’ bhòrd, ’s nuair a chunnaig iad sinn a’ dol suas, cha robh an teagamh mhàthar aige nach ann a’ dol ’ga reportadh a bha sinn! Thòisich a’ chailleach ’s a mhac air, ’s bha rànaich aca, bha na searbhannan ag ràdh, mur gum biodh muc air sgithinn! Cha dàna sinn a nuas, cha n-fhaigheamaid an stìomair gus naoi uairean air là’r-na-mhàrach. Thànaig sinn a nuas aig ochd uairean, cha do rinn sinn ach gabhail chon na bosaidh ’s na cisteachan a thogail a mach. Bha a mhac a staigh còmhla ris as a’ bhàr, ’s chuir esan a mhac a mach, dh’iarr e oirnn a dhol a staigh. Chaidh sinn a staigh. Bha mo thuarasdal air a chùnntais aige ri chur air a’ chounter. Chuir e a làmh ris.

“Cùnnt sin” ars esan.

Chùnnt mi fhìn e.

“Bheil sin ceart?” ars esan.

“Tha” arsa mise.

“’S eadh” ars esan, “agus thug mise dhu’sa seachdain holidays an uiridh, agus ghabh thu co’la diag. Agus b’fheudar dhomh not a thoir’ do dh’fhear eile gus na thill thu.”

“Car son nach do chum sibh agaibh e?” arsa mise.

“Well, cha do chum, ach dh’fhaodainn a chumail agam.”

“B’fheàrr leam gun do rinn thu e” arsa mise, “co mhìod uair a dh’oibrich mise dhut gu dà’r ’iag ’s gu uair ’sa mhadainn ’s cha do thèirds mi ort e? Ach an ath-sheirbhiseach a bhios agad, fiach dé mar a dheiligeas tu ris, ’s cha n-ann mar a dheilig thu riumsa as a’ latha mu dheireadh.” Cha do rinn mi ach tionndadh a mach o’n dorus. Bha a’ chailleach bhochd—o! bha a’ chailleach fuathasach laghach—bha i ’na seasamh as a’ phasaid, agus:

“O, beannachd leat, Aonghuis,” ars ise, “agus cha dig an latha bhios tu na’s fheàrr na ’s math leamsa thu bhith; na bha do shìth an seo riamh, ’s ann o’n a thàna tu.” Sin mar a dh’fhàg mise am bodach crùbach air an latha mu dheireadh!

[TD 165]

VI
DAIL-MHÀILIDH

54. MAR A CHAIDH MI A DHAIL-MHÀILIDH (156)

Nuair a chaidh mise a Dhail-Mhàilidh an toiseach, dha’n hotel, dh’fhalbh mi as an taigh beagan an déidh na bliadhna ùire, thàna mi dhachaigh fad a’ gheamhraidh còmhla ri m’athair ’s ri m’ mhàthair, nuair a dh’fhàg mi Rowardennan. Cha robh obair agam a staigh a chumadh mì; agus dh’fhalbh mi dha’n Òban, ’s fhuair mi obair a’ sin aig cidhe a’ railway, bha iad ’ga dheanamh na bu mhutha. Chunna mi ’n sin an t-àite a bha ’n seo, as a’ phàipeir, ag iarraidh treobhaiche as an hotel an Dail-Mhàilidh, agus chuir mi a staigh air a shon, agus fhuair mi e. Agus chaidh mi air aghaidh gu ruige Dail-Mhàilidh; bha gillean gu leòr an sin, ach cha robh gin ann a dh’aithnich mi ach aoinfhear, gille a mhuinntir Pheairt, [Alec Robastan]; bha mi eòlach gu leòr air an fhear sin ann am Peairt, ann an Abair Fealdaidh.

An dithist againn, ’s ann ag obair còmhla a bha sinn, a h-uile latha. ’S ann air Di-Luain a chaidh mi ann; agus Di h-Aoine ’n sin a bha dha m’ ionnsaigh, bha an Robastanach, bha e falbh le hire sìos gu ruige Loch Obha, agus bha mise falbh a thogail a’ bhuntàta. Nuair a bha e falbh, thuirt e rium:

“Fiach am fuasgail thu, Aonghuis, beagan ro’n uair; bidh iad air son gum bi iad aig an dìnneir air fad, air eagal dragh dha’n hàlmaid.”

Bha a’ phàirc pìos o’n taigh, agus nuair a bha i teannadh air an uair, bha mi smaointinn gun dugainn round eile mum biodh an uair suas, ach mun do thill mise air ais, bha i dìreach dà dhiag. Cha do rinn mi ach na h-eich fhuasgladh ’s leum air muin fir dhiu; ’s nuair a thàna mi dha’n chlobhsa, bha iad a staigh aig an dìnneir. Chuir mi na h-eich a staigh dha’n stàbla, ’s chaidh mi staigh. Well, nuair a chaidh esan a staigh, an Robastanach, dh’fhoighneachd e dha’n hàlmaid “an dànaig Aonghus fhathast?” ars esan.

“Cha dànaig” ars ise “fhathast.”

Well, ’s e brot is feòil a bh’aca air an dìnneir.

“Ma thà” ars esan” ’s fheàrr dhut sealltainn air son a dhìnnearach.”

“Nach eil a dhìnneir a’ sin?” ars ise.

[TD 166]

“Cha ghabh esan sin an diu” ars esan.

“O, cha n-e Caitligeach a th’ann an Aonghus” ars ise.

“Aye?” ars esan. “’S ann agadsa ’s fheàrr a tha fios. Hala thusa” ars esan “agus inns dhi fhéin e, neo dha’n chòcaire.”

“Da, cha déid” ars ise.

“Da, tha e na’s fheàrr dhut a dhol ann na mise dhol ann” ars esan.

“Nach fhalbh thu ann” ars ise “ma tha a h-urad sin a mhios agad air.”

“Bha mios gu leòr agad fhéin air roimhe seo” ars esan “agus faodaidh sin a bhith agad air fhathast cuideachd; agus mura faigh e na’s fheàrr na Calum” ars esan “cha n-fhan e fad’ a’ seo; agus b’e ’n call e,” ars esan. (Gille a mhuinntir Taigh an Uillt; ’s ann a Eige (1) a dh’fhalbh a chuideachd, fear MacNiocail.)

Dh’fhalbh e ’s dh’éirich e sìos far an robh a’ bhana-mhaighstir fhéin, dha’n bhàr.

“Dé tha ceàrr, Alec?” ars ise.

“O, cha n-eil dad’ ars esan “ach an gill’ ùr a thànaig a’ siod, cha bhi e gabhail brot no feòil an diu.”

“O, nach b’e ’n gnothach bochd dhuinn e” ar ise “mura bi againne rud ’sa bith a ghabhas e.”

“Cha dànaig e staigh fhathast” ars esan “ach gu dearbh, cha n-eil e doirbh a riarachadh.”

“Can ris” ars ise “gum bi a dhìnneir sìos an ceartair.”

“Tha gille as an hàl a’ siod” ars esan “o chionn trì seachdainnean, ’s cha n-eil aige na’s fheàrr na aran tioram an diu.”

“Có?” ars ise.

“Tha, Calum MacNiocail” ars esan.

As a’ mhionaid dh’éibh ise air a hàlmaid. Dh’fhoighneachd i dhi dé bu choireach nach do dh’inns i gu robh gillean aice as a’ hàl nach robh gabhail brot no feòil an diu?

“Dé’n cothrom a bhiodh agams’ air a’ sin?” ars ise.

“Bha cothrom agad air, a thrusdair” ars ise. “Bu bheag a ghabhainn agus an dorus thoir’ dhut.”

An ceann treiseig, thànaig i a nuas, agus nuair a chaidh mise a staigh, bha truinnseir brot dìreach làn far an robh mi dol a shuidhe; agus thog Alec air falbh an truinnseir brot, ’s chuir e air a chùlaibh ann am bonn na h-uinneig e. “Dean suidhe” ars esan “bidh do dhìnneir a nuas an ceartair.”

“Tha i tràth gu leòr” arsa mise.

[TD 167]

Thànaig i an uair sin a nuas agus dà bhreac aice, agus do chnapaich mhatha cuideachd. Thog mi fhìn sùil, agus chunna mi Calum aig ceann shìos a’ bhùird, agus tumalair bainn’ aige agus aran.

“Nuas do thruinnseir, a Chaluim” arsa mise. “Feumaidh gur h-e Di h-Aoine thug iad ort an diu cuideachd.” Rinn mi dà leath air fear dha na bric, leath do Chalum dheth agus leath dhomh fhìn, agus riaraich mi am fear eile air càch. Neo’r-thaing nach robh mise ceart gu leòr tuilleadh, cha robh aon Di h-Aoine riamh fhad ’s a bha mis’ ann, nach robh iasg a’ tighinn a nall a Inbhir Aoraidh, Diar-daoin; agus duine ’sa bith nach gabhadh brot no feòil, gheobhadh e iasg.

Gu deara, bha mi glé thoilicht’ ann, agus air son a bhith còir, bhiodh i fhéin ag radha ris na searbhannan iad a thoir’ an aire nach biodh an t-acras air na gillean òg’ aca, gu feumadh iad biadh tric. Bha sinn a’ faighinn ar breacaist ’sa mhadainn aig seachd uairean; ’s nam biomaid tighinn faisg air an taigh, gheobhamaid tì aig a deich. Bha sinn a’ faighinn ar dìnneir a’ sin aig dà dhiag, ’s tì aig ceithir uairean feasgair, ’s ar suipeir aig seachd uairean; ’s mu rachamaid a chadal aig deich uairean, gheobhamaid tì no coifi no cóco no rud ’sa bith a thogramaid a ghabhail. ’S e taigh-bidhe cho math ’s as a’ robh mise riamh.


55. AN TREOBHAICHE A B’FHEÀRR (158)

Bha ploughing-match a bh’ann an Dail-Mhàilidh air an fhearann aig Fraser, fear na hotel; agus an gille a bha ’n seo, ’s e Alec Robastan, gille a mhuinntir Abair Fealdaidh, de* Pheairt, àite ris an canadh iad Tom a’ Phuill, ’s e ’n t-ainm a bh’air a’ bhaile a bh’aig athair. Agus ’s e treobhaiche uabhasach fhéin math a bh’ann. Agus fhuair e crann air a dheanamh dha fhéin, ’s dha bhràthair; cha robh an crann a’ deanamh sian fad na bliadhna, ach aig a’ phloughing-match fhéin. Agus chuir e a dh’iarraidh a’ chruinn gu ruige Peairt air a bhràthair, ’s chuir a bhràthair uig’ e. Bha cuibhleachan leis.

Agus sin an latha bha iad dol a threobhadh na pàirceadh, cha robh duin’ aca siod an Dail-Mhàilidh cleachdte ri cuibhleachan riamh. Gheobhadh iad fear ’sa bith còmhla riutha, agus ’s e mise chaidh còmhla ri Alec. Nuair a start iad ’s a chuir Alec na cuibhleachan air a’ chrann, ’s tharraing e druim an iomaire a’ fiaraings, bha e cheart cho dìreach agus nach cuireadh am peileir ochdamh na h-òrlaich dheth. Well, nuair a chunnaic càch seo, cha robh cuibhleachan acasan idir—thòisich iad an uair sin air

[TD 168]

trod ’s nach robh àsan a’ dol a chumail air aghaidh, ma bha an dàrna duine ’g obair le cuibhleachan ’s an duin’ eile gun chuibhleachan idir; gu feumadh e na cuibhleachan thoir’ far a’ chruinn.

Well, ’s e fear MacFhilib, ’s e bha ’na shiuids, agus ground officer a bh’ann, agus chaidh MacFhilib far an robh Fraser, agus thuirt e ris gu feumadh e iarraidh air a’ ghille a bh’aige ’n siod na cuibhleachan thoir’ far a’ chruinn, neo nach deanadh duine ’n siod car an diu ach e fhéin; gu robh each an déidh seasamh, ag radha nach robh e collach an dàrna h-aon a bhith ’g obair le cuibhleachan, ’s an duine eile gun chuibhleachan idir.

“’S cha robh mise mìnigeadh” arsa Fraser “gun tionndadh iad a’ siod idir oirrn. Car son nach do rànaig iad an fheans leis na h-iomairean?”

“O, cha n-e sin tha mise bruidhinn air idir” arsa MacFhilib, “ach gu feum sibh bruidhinn ris a’ ghille air son na cuibhleachan thoir’ far a’ chruinn.”

“Bheir mis’ orra gu ruig iad fhathast e” ars esan, “cha n-eil e ceart a bhith tionndadh ann a’ shiod.”

“O, ’s fhad’ o chuala mi” arsa MacFhilib “rud nach binn leam, cha chluinn mi.” (1) Thànaig e mu’n cuairt air a shocair fhéin, ’s ghabh e far a’ robh sinn.

“Well, Alec” ars esan “tha thu cur angar air gu leòr an diu” ars esan. “Ach an déid agad air treobhadh a dheanamh gun chuibhleachan?”

“Théid” ars Alec.

“O, ma thà” ars esan, “cha n-eil mis’ ag iarraidh orts’ an toir’ dheth; ach ma théid agad air a’ ghnothach a dheanamh gun chuibhleachan, ’s e ’s fheàrr.”

“O, ceart gu leòr” ars Alec.

Thug e an uair sin na cuibhleachan far a’ chruinn; agus mur robh e pailt’ na b’fheàrr gun na cuibhleachan, cha robh e dad na bu mhiosa. Well, fhuair e a h-uile first a bh’ann; chlìor e a’ phàirc. Fhuair a first air son am best fiaraings, (2) ’s fhuair e first air son a’ levellest, ’s fhuair e first air son an treobhaiche a b’fheàrr, ’s fhuair e first air son a’ finish, ’s fhuair e first air son a’ straightest; cha robh first a bh’ann nach dug e a mach. Well, bha iad an uair sin air an tàmailteachadh nach do lig iad leis na cuibhleachan fhàgail orra, gum biodh leisgeul air choireigin aca!


56. AN LÀIR (160)

Chunna mi làir aig fear na hotel aig Dail-Mhàilidh, Fraser, agus ’s i beothach cho math ’s a chunna mi riamh ag obair fhad ’s a bhiodh i aig

[TD 169]

a dòigh fhéin. Ach ma dh’fhaoidte gu startadh i dìreach ann an iomlaid cóig mionaidean. Cha robh i an uair sin ach a’ tòiseachadh air breabadh na cartadh ’s air sgiamhail ’s air teicheadh; bha e cheart cho math a fuasgladh an uair sin agus a càradh a staigh. Ged a mharbhadh tu i cha deanadh i tùrn ceart. Nuair a bhiodh e ’n latha sin a staigh, la’r-na-mhàrach a bheirte mach i, bha i an uair sin ach stòlda ’s a ghabhadh i. ’S ged a dh’fhàgainn i leath-mhìle a dh’astar bhuam, sheasadh i ann a’ shiod a’ coimhead orm gus an éibhinn dhith, ’s cho luath ’s a dh’éibhinn dhith, thigeadh i leis a’ chairt, ’s ged a bhiodh dusan geata roimpe, rachadh i ro’n a h-uile fear dhiu, ’s cha suathaicheadh i unnta; ach cha b’urra dhuibh trust aiste. Agus bha iad ag innse dhomhsa, ’s e ’n fhìrinn a bh’aca—an rud bu choireach ris; ’s ann a’ ruith ann an double harness a bha i an toiseach, i fhéin ’s piuthar dhi, agus bhiodh iad taobh ri taobh as a’ stàl, ’sa stàbla; agus chailleadh a piuthar as a’ stàbla, agus thugadh a mach i le each ’ga draggadh a mach o’n stàbla.

Well, start i ’n latha sin, agus cha robh i ceart riamh tuilleadh as a dheoghaidh sin, ’s cha robh chridhe aca each eile chur air taobh ann a’ stàl riamh as a dheoghaidh sin, dh’fheumadh a stàl a bha ri a taobh a bhith clìor, neo chuireadh i ’na bhioran leis na breaban e! Nach robh sin fhéin droll? Bha i dìreach nervous, cha robh fios aice dé bha i deanamh, gus an seatladh i.

Dh’fhiach mis’ aon latha ri h-obrachadh ’s a’ cur a staigh feòir; chuireadh twitch innte, ’san t-stròin aice, ’s chuireadh chicken-strap oirre, cha n-eil fhios a’m fo’n t-saoghal gu dé mar a bha i ’ga crùbadh fhéin, ach bha i bualadh toiseach na cartadh leis na cruidhean, agus mu dheireadh b’fheudar dhomh a ligeil as agus a càradh a staigh; agus ’s ann bàn a bha i, ach ’s ann dubh a bha i am feasgar ud le fallus, agus struth dhi. Bha i mar sin riamh, ma thà.


57. AN DRIVER A B’FHEÀRR ANN AN ALBA (160)

Bha e tighinn a nall a Inbhir Aoraidh, fear MacCathail, ’s e bha driveadh an four-in-hand. Bha naoi duine diag aig’ air; agus nuair a bha e cromadh le bruthach Cladaich, bha an geàrd—chuir e ’m brake air. Bhrist am brake; cha do rinn an geàrd ach leum a ghearradh dheth. Cha robh fhios aige-san fo’n t-saoghal dé rud a dhianadh e; cha do rinn e ach dalladh orra leis a’ chuip; ged a dh’fhiachadh e ri stad, cha deargadh iad air a’ choids a stad.

[TD 170]

Thàinig e ro’n drochaid aig Cladaich, ’s e òrlach a bha chuibheal o bhalla na drochaid, ’s thànaig e staigh dha’n stèisean sabhailte, ’s chuir iad cruinn seachd nota diag do phreusants dha, na bha aige air a’ choids—bha naoi duine diag aig’ air; agus ainm a chur as a’ phàipeir gura h-e ’n driver a b’fheàrr ann an Alba, agus tha mi cinnteach gu faodadh iad sin a chur ann. Chunna mise an duine ceart gu leòr, Dunnchadh MacCathail (1) a chanadh iad ris.


58. A’ CHIAD MHOTOR A CHUNNA MI (161)

A’ chiadfhear a chunna mi riamh, ’s ann an Dail-Mhàilidh a bha mi nuair a chunna mi e. Bha sin a’ chiad tighinn a mach a bh’aca, agus cha robh iad dùint’ idir, cha robh iad ach fosgailte gu h-àrd. Cha robh fios a’m fo’n t-saoghal gu dé seòrsa rud a bh’ann, nuair a chunna mi e dol seachad ’s mi tighinn dachaigh le cairt arbhair! Cha robh stìom ’s cha robh each ’s cha robh nì ann. Bha e suas seachad. Bha gu leòr dhiu a’ dol leis a’ rathad an uair sin nuair a start iad an toiseach. Bha na h-eich air an sgràthachadh rompa. Tha mi smaointinn gur h-e fàileadh na h-ola, gur h-e bu choireach ris. Cha n-eil diù aca an diu dhiu, ge tà; cha n-eil.


59. DÒMHNALL BEAG MAC NIOCAIL (—)

Bha buachaille aig Mr Fraser ann an hotel Dhail-Mhàilidh, do leath-amadan, fear air an robh Dòmhnall MacNiocail; ach bha e glé mhath gu obair fhad ’s a bhiodh tu coimhead air; ach nuair a gheobhadh e chùl thoir’ riut, bha thu ullamh is e; nam faigheadh e teicheadh ’s a dhol am falach, cha n-fhaiceadh tu fad an latha e.

Bha ’n seirbhiseach eile còmhla riumsa, fear Alec Robastan, a’ falbh le beothaichean gu sale gu ruige Struighlidh—’s e show a bh’ann, ’s cha b’e sale, <eng>Highland Society Show.<gai> Well, bha aige ri fuireach seachdain ann a’ shin gu’n doireadh e air ais iad. Ach an latha bha ann a’ sheo, bha e briagha cuideachd, ’s ann ag obair air fiar a bha mi, thànaig e fhéin a mach; bhiodh esan dol sìos dha’n hotel, gu ruige Loch Obha, ’s ann aige bha ’n dà hotel.

“Cha n-eil agad an diu ach thu fhéin, Aonghuis” ars esan.

“Da, cha n-eil” arsa mise.

“Fiach am faigh thu leat iad a mach” ars esan, “tha an t-amm agamsa falbh air son na tréin. Nam bithinn-sa fuireach a staigh, chuirinn fhìn a

[TD 171]

mach iad, ach cha dean math dhut falbh gus am beir thu leat iad, neo cha n-fhaic thu an diu iad. Cà’il Dòmhnall Beag?”

“Tha e thall mu’n bhàthaich” arsa mise.

“Well, hala, ma tha, far a bheil e” ars esan.

Dh’fhalbh mise ’s sheall mi. Bha Dòmhnall Beag ’s e sìos an rathad a dh’ionnsaigh an t-sobhail. Dh’éibh mise dha; cha dug siod for. Gheàrr mi fead; cha dug siod for. Dh’fhalbh mise ’nam leum as a dheoghaidh, fiach am beirinn air. Nuair a ràna mi gheat, bha e dìreach a’ dol a staigh air dorus an t-sobhail. Chaidh mise staigh dha’n t-sobhal.

“Bheil thu sin, a Dhòmhnaill?”

Cha n-eil; cha dug feairt. Suas a ghabh mi staighridh fiach an ann shuas an staighridh a bha e. Cha robh. Thòisich siubhal shìos is shuas fiach am faighinn cà ’n deach e am falach. Cha robh àite-falaich ann. Sheall mi ann an taigh a’ mhuinnleir, chùlaibh a’ mhuilinn, fiach an ann a nall a chaidh e; cha robh. Dh’éirich mise sin suas an staighridh ’s bha tòrr do fhras feòir air an lobhtaidh, ’s bha mi smaointinn gun deach e fodha; thòisich mi air fheadh, ’s cha robh. Ach a Dhia! gu dé an aon toll an deach e! Smaointich mise gun do lig e e fhéin a mach air dorus-cinn an t-sobhail, gu faodadh e dol am falach mu’n t-sobhal an lùib sealastair is fheanntagan. Thàna mi mach; thòisich siubhal a’ sin; cha robh sgial air Dòmhnall.

Chunna mi ’n seo am manaidsear sìos an rathad ’s e coiseachd air a shocair.

“Dé rud a tha thu ’g iarraidh a’ sin?” ars esan, ’s e tighinn.

“Tha mi ’g iarraidh duine chaidh air chall orm.”

“Gu dé an duine tha ’n sin?”

“Tha, Dòmhnall Beag” arsa mise.

“Huh! ’S tric air chall à!” ars esan.

“Thig a nall” arsa mise. Thànaig e nall far an robh mi.

“Cha n-eil fhios agamsa fo Dhia” arsa mise “cà ’n deach e mura bheil e ann am broinn a’ mhuilinn-bhualaidh. Beir air an lìobhair, fiach an gluais sinn e!”

Bha esan ’s e cho treasa ri each. Bha còrr is sia traighean a dh’àird ann, agus dh’a leathad air a réir. Rug e air an lìobhair, rug mi air an fhear eile ’s ghluais am muileann, dìreach, ah! chuala sinn an éibh a staigh ann am broinn a’ mhuilinn!

“Hala” ars esan, “cha do stad thu riamh gu’n do rinn thu murt!”

“Ah, well, bu shuarach an call ged a mhuirte esan” arsa mise.

Dh’fhalbh sinn a staigh. C’àite robh e ach air uachdar nan seugars!

[TD 172]

Dh’fhosgail e a’ chòmhla dìreach mu choinneamh nan seugars, (1) agus shìn e e fhéin a staigh eadar an dà sheugar! Agus nuair a ghluais sinn am muileann, thànaig na seugars a nuas agus chaidh iad an greim as an t-seacaid aige, agus bha e biachadaich ann a’ shin, cha n-fhaigheadh e as, agus shrac sinn an t-seacaid aige mun d’fhuair sinn a thoir’ as!

“Hala a nist, a dhonais!” arsa mise, “agus an ath-turus a théid thu ann, cuiridh mise na h-eich ann, agus cuiridh mi mach ’nad stùr romham thu!”


60. DÒMHNALL BEAG AGUS AM BUNTÀTA (—)

Dòmhnall, bhiodh e togail a’ bhuntàta dha’n fheadhainn a bha a staigh dha na searbhannan, agus bha e—an trip a bha ’n seo, thànaig uaislean dha’n taigh-sgoile shuas an taobh shuas dhuinn, agus chaidh iad far an robh e fiach am faigheadh iad buntàta. O, gheobhadh iad buntàta gu leòr o Dhòmhnall. Bha e toir’ dhaibh peula buntàta a ch-uile latha, agus a’ tèirdseadh tasdan am peul’ air. Bha sin a’dol air aghaidh fad an fhoghmhair aige. Thànaig an sin na h-uaislean a nuas dha’n hotel, agus bha Fraser a’ bruidhinn riu, ’s bha e ’g innse dhaibh cho math ’sa bha am buntàta am bliadhna aige, gu robh bliadhnachan o nach fhaca e cho math e, agus cho tioram.

“Da, tha gu dearbh” arsa fear aca, “’s e deagh-bhuntàta a th’ann agus tha e againn a ch-uile latha dh’ar dìnneir.”

“O, bheil?” ars esan.

“O, tha, deara, agus tha an gill’ agaibh péin a’ toir’ dhuinn peula buntàta a ch-uile latha, agus tha sinn a’ pàigheadh tasdan dha, agus is math as fhiach e.”

“Well, well, cha robh fhios a’m air idir, nach dàna mi air son a thoir’ dhuibh.”

“O, móran taing” ars esan “tha sinn ’ga fhaighinn regular.”

Dh’fhalbh iad a’ seo, agus là’r-na-mhàrach chuir Fraser fios air Dòmhnall. Bha e an déidh fón fhaighinn eadar Dail-Mhàilidh agus Loch Obha, agus bha e cur ioghnadh uabhasach air Dòmhnall an seòrsa ma-sìneiri a bha ’n siod, nuair a chluinneadh an duine a bh’ann an Loch Obha am fear a bh’ann an Dail-Mhàilidh, agus iad cóig mìl’ o chéile.

“Well, a Dhòmhnaill” ars esan “tha ma-sìneiri ann a’ seo, tha i uabhasach. Cha n-eil sian nach eil fios aic’ air” ars esan, “’s cha n-eil sian nach bruidhinn i. Nach eil i ’g radhainn rium gu robh thu creic a bhuntàta ris na h-uaislean a’s an taigh-sgoile!”

[TD 173]

“O, cha robh gu deara” arsa Dòmhnall. “Cha do lig mise drìleag (1) riamh riu dheth.”

“Well, well” ars esan. “Da, gu deara, ma tha i ’g innse nam briag dhomhsa cha bhi i agamsa na’s fhaide.” Chaidh e null chon na fón. “Nach eil i ’g radha fhathast gu robh thu ’ga chreic!”

“O, well, thug mi aon turus dhaibh e” arsa Dòmhnall.

“Da, tha i ’g radha gu robh thu ’ga thoir’ dhaibh a ch-uile latha” ars esan. “Peul’ a ch-uile latha; ’s gu robh thu tèirdseadh tasdan air a shon. Cha d’fhuair mise briagach riamh i, agus cha chreid mi gu bheil i ’g innse nam briag. Ach sguiridh tu dheth, cha dean thu tuilleadh e.”

Thànaig Dòmhnall a mach; thòisich Dòmhnall air damnadh ’s air speuradh dha’n mha-sìneiri a bha sin. “O, nach robh ise ’na teine!” arsa Dòmhnall. “Ma-sìneiri nam mollachd! Cha n-eil fhios a’m car son a thug e ’n seo idir i!”


61. AM MEÀRLACH (161)

Bha fear dha na gillean a’ falbh chon a’ Highland Society Show, gu ruige Struighlidh. Bha e cur uime, ’s bha na beothaichean air a dhol suas chon a’ stèisein. Dh’éibh e dhomhsa, ’s mi dol dha’n stàbla, ’s mi dol a chur grubair ro’n tuirneap. Chaidh mi suas an staighre.

“Tha rud beag ann a’ sheo” ars esan “agus gléidhidh tu dhomh e gus an dig mi, ’s cuiridh mi feum air, nuair a thig mi.”

“Dé th’ann?” arsa mise.

“Tha deich notaichean” ars esan. “Cha n-eil e sàbhailte fhàgail ann an cistidh a’ seo.”

“Nach eil Post-Oifis romhad shuas a’ sin?” arsa mise, “nach càirich thu staigh e? Bidh e sàbhailte gu leòr a’ sin dhut.”

“O, Dhia nan gràsan, nach math am Post-Oifis as a bheil mi ’ga chur. Beir air a’ siod!”

Cha robh chridh’ agam gun bhreith air. Biodh e agamsa fad na h-oidhche fo m’ cheann, fo’n chluasaig, agus fad an latha ’nam phòca, gus an dànaig e an ceann seachdain, agus nuair a thànaig e, shìn mi dha e.

“Seo a nist e” arsa mise. “Gléidh fhéin a nist e. ’S do’ gu faigh mise cadal an nochd.”

Thòisich e air gàireachdaich. “Da, cha robh sian a dh’eagal ormsa m’a dheoghainn.”

“O, cha robh” arsa mise. “Nan caillinn-sa e, cha robh agam ach mo thuarasdal fhàgail agadsa ’na àite.”

[TD 174]

“O, cha ruigeadh tu leas” ars esan. “Nan cailleadh, cha b’ann dha d’ dheòin a rachadh a chall. Cha n-eil e sàbhailte rud ’sa bith fhàgail a’ seo. Seall an rasgal sin, an gàirnealair mosach sin, cha robh aig Seonaidh Miller” ars esan “an oidhche a thànaig e nall a Inbhir Aoraidh, bha e fliuch; chuir e dheth a’ bhriogais, ’s bha cóig air fhichead ’na pòca*; cha do rinn e ach a cur air seithir ris an teine, ’s e dol a staigh gu shuipeir. Nuair a bha e gabhail a shuipeir, bha an gàirnealair an déidh dhol suas roimhe; bha e dìreadh na staighreadh ’s chuala e fhéin gliog an airgid nuair a bha e dìreadh na staighreadh; nuair a chaidh e suas, cha robh sgilinn ’na phòca, ’ga thoir’ air falbh aige.”

Nach ann a bha an ceàrd? Bha e mar siod, cha robh math dhut sian a riosg idir, ach gu deara, Dhia, bha na gillean eile, bha iad gasda, a h-uile duine dhiu.


62. ANDERSON AGUS JOHN MOFFATT (162)

An oidhche bha ’n seo, air oidhche Shathuirne a bha e, an gàirneileir, bha e fhéin agus fear eile, clachair a bha thall an taobh thall dha’n abhainn mu choinneamh na hotel, fear Dòmhnall Anderson,—’s e duine uabhasach a bh’ann gu sabaid, gu aimhreit a bh’ann, as a’ chlachair a bha ’n seo; cha robh àite am biodh e nach biodh aimhreit aig’ ann. Ach cò dhiù, bha e fhéin ’s an gàirneileir ag òl fad an fheasgair a staigh. Fhuair esan botal uisge-bheatha bha e dol a thoir’ leis dhachaigh aig deich uairean. Fhuair an gàirneileir teans air, agus ghoid e ’m botal air, agus suas a bha e ’na leum a staighre leis, agus chuir e as a’ chistidh e, agus thilg e dheth a chuid aodaich, agus thug e leab’ air.

Well, cha robh duine nist againn air a ligeil a staigh, an dà rùm as an robh sinn a’ cadal, ’s ann a staigh as an hotel fhéin a bha iad, ach car air a’ leubhal a muigh a bha an dorus air an robh sinn a’ tighinn a staigh. Agus cha robh math dhuinn duine a ligeil a staigh an déidh deich uairean. Bha an fheadhainn eile a’ cadal dìreach as a’ rùm a bh’air ar taobh. Bha fhios aige-san air a’ seo taght’. Thug e leab’ air, ’s cha dig duine a staigh tuilleadh.

Bha mise air a dhol dha’n leabaidh, agus bha an gille a bha ruith a’ bhus eadar na hotel agus an stèisean, bha e cur dheth agus e fhéin a’ dol a thighinn dha’n leabaidh, ’s e gill’ òg a bh’ann, cuideachd, ’s ann a mhuinntir Taigh an Uillt a bha e. Ach dh’fhairich sinn an damnadh ’s an speuradh a’ dìreadh na staighreadh, agus có bha ’n seo ach an clachair a’ tighinn!

[TD 175]

Anderson. Leum an gill’ eile sìos chon an doruis agus dhùin e e, nach ligeadh e a staigh e, agus sheas e fhéin aig an dorus.

Thòisich esan air bualadh an doruis. Dh’iarr am fear eile air clìoradh air falbh, nach robh duine ri faighinn a staigh a’ seo tuilleadh. Bha an gàirneileir a’ ligeil air gu robh e ’na chadal, am meàrlach dubh! Dh’fheumadh e faighinn a staigh. “Cha n-fhaigh thu staigh.”

“Mura faigh, sgealbaidh mi an dorus!”

Thòisich e ’n seo air breabadh an doruis. Thionndaidh am fear eile rium, ’s mise as a’ leabaidh.

“A Dhia, Aonghuis” ars esan “feumaidh tu éirigh. Bristidh e ’n dorus.”

Dh’éirich mise. Cha do chuir mi orm m’aodach idir, cha do rinn mi ach a dhol sìos as mo léinidh chon an doruis. Dh’éibh mi dha clìoradh air falbh ann am Biurla, air neo gun cuirinn bucaid uisge m’a chlaigeann. <eng>Tell him to clear away. “Clear away out of here!”<gai>

“Bheil Gàidhlig agad?”

<eng>“No, I’ve no Gaelic!”<gai>

“Cha n-eil, a bhugair, Gàidhlig agadsa! Isein an diabhoil! O, mhic a leithid seo! Fan thusa sàmhach!” Thionndaidh e ’n sin as a’ Bhiurla.

<eng>“Open the door, please.”

“No.”<gai>

Thionndaidh e ’n seo *cho cros ris*—ach chlìoradh e air falbh neo gun cuirinn leis a’ staighridh e. Thòisicheadh esan air mise chàineadh as a’ Ghàidhlig. Bha am fear eile a’ dol as a rian a’ gàireachdaich air mo chùlaibh, a’ smaointinn nach robh mi ’ga thuigsinn idir. Thòisich e ’n seo air breabadh an doruis. Dh’fhalbh e ’n seo, agus chuir mi car ’sa bholt, agus thug mi an dorus, dh’fhosgail mi e mar seo, agus chuir mi mo ghualainn ris, fiach gun doirinn rudeigin do mhùthachadh dha.

“Ah, well” arsa mise “shaoilinn fhìn gum biodh nàir’ ort, a’ togail a leithid a row aig an amm-sa dh’oidhch’. Duin’ aig a bheil bean is teaghlach, air fàs suas. Nach dig thu nall am màireach agus chì thu ’n gàirneileir ma tha turus agad ris? Nach eil fhios agad glé mhath nach eil e air allowadh dhuinne duine ligeil a staigh a’ seo an déidh deich uairean?”

Thog esan a làmh. <eng>“Do you see that?”<gai> ars esan, ’s e togail a dhùirn. <eng>“There’s not in Glenorchy will put it back!”

“Oh, that’s all right”<gai> arsa mise <eng>“but you take my advice and away home like a man.”<gai>

Dh’fhalbh esan a’ sin agus tharraing e an dòrn dìreach gus a toir’ dhomh dìreach mu’n bhial. Thug mise leam mo cheann, agus ’s e ’n dorus

[TD 176]

a fhuair a’ bhuille! Well, an diabhol! nach do leum an nàdar orm cho ceacharra ’sa bha e dol a dh’fhiachainn ri m’ bhualadh agus mi rùis’te. Ach spìon mi an dorus gu chùl agus thànaig mi air dìreach m’a stamag. Dh’fhalbh e an comhair a chùil, ’s bhuail e air na rails ’s dh’fhalbh e air na rails sìos chon a’ rathaid. Cha robh teagamh mhàthar agam nach robh e far cnàimh na h-amhaich, ’s b’fheàrr leamsa gu robh mo làmh ’na dà leath! Chaidh mi a mach bhlàr na staighreadh. Cha robh mi ach dol ’ga reportadh as a’ mhionaid. Ach dh’fhairich mi ’n seo e ’g éirigh air a ghlùinean shìos air a’ rathad, agus chanadh esan:

“Rinn thu e” ars esan “Rinn thu e; a bhugair an diabhoil, chuir thu an t-sùil asam; ach a by God an dean thu rithist e!”

Nuair a chuala mise e bruidhinn, dhùin mi ’n dorus, agus thug mi ’n leab’ orm, agus thuirt mi rium fhìn nach éirinn-sa tuilleadh ged a bhristeadh e a h-uile dorus a bha as an hotel! Bha na gillean eile a muigh agus cha digeadh gin dhiu an còir na bosaidh gus am falbhadh esan; agus sin an rud a bha ’gan cumail a muigh. Dh’fhalbh iad a’ sin leis an uair sin, agus chuir iad a null dhachaigh e. A ghràidh, bha e maoidheadh gu h-uabhasach ormsa! gum biodh a’ bhuille pàight’ agamsa.

Bha ’n sin Di-Sathuirne, an ath-Dhi-Sathuirne, bha e dham’ ionnsaigh; bha mi shuas aig a’ stèisean as an t-seop. Nuair a bha mi dìreach na staighreadh, o, chuala mi an aona-bhruidhinn, an aona-bhruidhinn shuas as a’ rùm romham. Có bha dìreach romham ach Anderson, agus fear dha na gillean a bha postadh againn fhìn, Dunnchadh MacCathail, agus smùid mhath air cuideachd, air Anderson. Cha dug mi fhìn ach sùil air, agus ghabh mi sìos dha’n rùm againn fhìn, far an robh mi fhìn a’ cadal. Sheall esan orm, agus nuair a chaidh mi sìos, thionndaidh e ri Mac Cathail.

“A-a-a-h” ars esan “siod an donas a chuir an t-sùil asam oidhche Di-Sathuirne.”

“’S e” arsa MacCathail.

“A-a-a-h nach ann air a tha collas an donais?” ars esan.

“O, ’s e sin a th’ann” arsa MacCathail “donas.”

“Sh-h-h-h-, na abair thusa bìog. Tha mise falbh.”

“Tha mi cinnteach gur h-e sin as fheàrr dhut” arsa MacCathail.

“Sh-h-h-h-! Na can thus bìog!”

Dh’éirich e ’s ghabh e mach. Thionndaidh mi fhìn a nuas an ceann mionaid. Cha robh duin’ agam ach MacCathail, ’s bha e dol as a rian a’ gàireachdaich.

[TD 177]

“Cà’il Anderson?” arsa mise.

“’S do’ gun do theich Anderson le bheatha” ars esan “leis an eagal a bh’air romhad fhéin nuair a chunnaig e tighinn thu.”

“Da, cha ruigeadh e leas” arsa mise. Bha e air liùgaireachd romham tuilleadh!


63. ANDERSON AGUS AM PIGE (165)

Bha Anderson, chaidh e dhiùltadh, cha doireadh Fraser dha boinne. Bhiodh e aig—ri mi-dhòigh ’s ri row daonnan. Dh’fhalbh e ’s chuir e dh’iarraidh galan uisge-bheatha gu ruige Glaschu. Thànaig e leis an tréin dha’n stèisean, agus ’s e pig’ a bh’ann. Dh’fhalbh e feasgar a bha’n seo, dh’a iarraidh suas dha’n stèisean. Stuig e air cluaisean a’ phige agus dh’fhalbh e a null ’sa rathad leis air chor ’s gu faiceadh a h-uile duine gu robh e aig’ a nist, ge b’oil le Fraser! Ach cha deanadh seo an gnothach leis, ach nuair a bha e dol seachad air an hotel, ’s ann a dh’fheumadh e dhol a staigh, agus a shealltainn do Fhraser, gu robh e nist aige, ge b’oil leis an amhaich aige, agus “cum thusa do chuid uisge-bheatha!”

Bha Fraser, bha e ’sa bhàr, agus thànaig esan a staigh.

“Seall sin, a Mhister Fraser,” ars esan “tha e nist agam, ’s gléidh thusa do chuid uisge-bheatha!”

Thuit am pige as a làimh, ’s chaidh e ’na phìosan air chùl a’ chúnntair air an t-samant! Bhuail am fear eile a dhà bhois ri chéile. O, bha esan coimhead air, ’s cha mhór nach robh e rànaich, a h-uile diar dheth air an ùrlar. B’fheàrr leis an fhear eile na cóig notachan dìreach mar a dh’éirich dha! Dh’fhalbh e an uair sin ’s shìn e fhéin botal uisge-bheatha dha, “hala a nist dachaigh leis” ars esan, “agus nam biodh tu ceart, cha ruigeadh tu leas cur a dh’iarraidh siod.” Ach ’s ann dìreach mar spaoid ris an fhear eile rinn e siod!


64. AN TRAMP (165)

Gille a mhuinntir Chanaidh, Dòmhnall Nìll, Dòmhnall MacLeòid (1) a chanadh iad ris, bha e còmhla rium ’na sheirbhiseach as an hotel an Dail-Mhàilidh. Bha sinn air feasgar a bh’ann a’ seo, air feasgar foghmhair, as a’ stàbla, bha sinn a’ glanadh nan each, agus bha driver an four-in-hand, bha e fhéin as a’ stàbla, e fhéin agus an geàrd; bha sinn a staigh cóigear ann. Agus thànaig seann-duine a nuas o’n hotel, agus siuga tì aige agus pìosan ’na làimh, agus ’s ann a bha coltas uabhasach fhéin sean air, bha a cheann cho geal ri caoirich. Thànaig e staigh dha’n stàbla agus thuirt

12 – 704538 Lochlann. Bd 5

[TD 178]

e gun do chuir a’ bhana-mhaighstir a nuas e, gun duirt i ris gu robh leaba as an t-sobhal, agus gu seallamaide dha i.

“O” ars an driver a bha driveadh an four-in-hand, fear Seumas Smios, “hala mach, Aonghuis, is sheall dha an leaba.”

Dh’fhalbh mise a mach. Bha rùm beag an taobh a staigh a dhorus an t-sobhail, agus ’s ann a bha ’n leaba—feadhainn a bhiodh ag obair latha ann, bhithte ’gan cur a chadal ann a’ shiod. Bha an t-aodach oirre ’s bha a h-uile sian. Dh’fhosgail mi fhìn an dorus is sheall mi an leaba dha.

“Well” arsa mise, “siod do rùm ’s do leaba, ’s cha n-eil agad ach gabh innte a nist.”

Bha e toir’ móran taing dhomh. Thill mise staigh dha’n stàbla. Cha robh mi fad’ sa bith air a dhol a staigh dha’n stàbla, nuair a chunnaic sinn duine mór ruadh tighinn tarsainn air agus sheas e mionaid an taobh a muigh do dhorus an stàbla ’agus sheall e staigh dha’n stàbla agus ghabh e seachad a null gu dorus an t-sobhail. Bha dà sheacaid air, agus ’s e ’n t-seacaid a b’ìsle seacaid a b’fhaide, na ’n tétheadh eile. O, duine mór ruadh, bha an ceann air urad ri poit! Ghabh e staigh dha’n t-sobhal, ach a Dhia! cha b’fhada gus an dànaig am bodach a mach, agus e rànaich, agus thànaig e staigh dha’n stàbla; agus am fear a bha an siod, a thànaig dha’n t-sobhal, thug e bhuaidh, am biadh agus an tì!

A Dhia, nuair a chunna mi fhìn an seann-duine truagh a bha an siod a’ rànaich, chuir e do thruas orm, dh’fhàg e mo chridhe goirt.

“O hala a mach” arsa Seumas Smios, “agus breabaibh air falbh an rasgal, cha diach sibh ur brochan, ma bhios sibh dol dh’a ligeil a staigh a’ siod.”

Dh’fhalbh mise agus Dòmhnall a mach, agus gill’ eile a mhuinntir a’ stèisein, fear Niall Leitch a chanadh iad ris. Nuair a chaidh sinn a mach, bha am fear ruadh as a’ leabaidh, agus an siuga as an robh an tì air a thilgeal sìos miadhain an t-sobhail, agus e ’g obair air iche a’ chuid mu dheireadh do bhiadh a’ bhodaich. Sheas Dòmhnall agus Niall Leitch as an dorus agus thuirt iad riumsa: “Hala thusa a bhruidhinn ris, a Aonghuis” arsa Dòmhnall. Ghabh mise staigh.

“Dé” arsa mise “tha thu deanamh a’ seo?”

“Dé tha dhu’sa” ars esan “dé tha mi deanamh ann?”

Dé, smaointich mise leis cho smart ’s a bhruidhinn e, gu feumadh gu robh e ’g obair ann.

“Bheil thu ’g obair ’sa bhaile seo?” arsa mise.

“Tha” ars esan.

[TD 179]

“Cuin’ a thàna tu ann?”

“Thànaig an dé.”

Well cha robh mis’ aig taigh an dé, bha mi ann an Loch Obha.

“Well, cinnteach a Dhia” arsa mise “ma tha thu ’g obair ann, gheobhadh tu do bhiadh a dheanadh an gnothach dhut gun a dhol a thoir’ a’ bhìdh, o’n t-seann-duine bhochd a fhuair e fhéin.”

“Tha e briagach” thuirt e rium “cha dug mise bhuaidhe am biadh.”

“’S gu dé tha thu cagnadh an sin?” arsa mise.

“Cha n-eil mi cagnadh dad a bhuineas dhu’sa” ars esan.

“Feir an aire” arsa mise “gu bheil thu ’g innse na fìrinn, neo mura bheil, bi clìoradh seo cho ealamh ’s a rinn thu riamh, air neo nì thu na’s miosa dhut fhéin.”

“Cha chlìor” ars esan, “ach clìoraidh tusa”, ’s e a’ leum ’na shuidhe agus nuair a chunnaig e an dithis eile aig an dorus, lig e e fhéin suas far an robh e reimhe. Thionndaidh mi. “Well, a Dhia” arsa mise, “cha dean math dhuinn dragh a chur air ma tha e ’g obair an seo; ’s do’ gu bheil còir aige fhéin a bhith ann cho math ruinn fhìn.”

Chaidh sinn a staigh dha’n stàbla. Dh’fhoighneachd Seumas Smios, “Do chuir sibh a mach e?”

“Cha do chuir” arsa mise “tha e ’g radha gu bheil e ’g obair ’sa bhaile.”

“Da, cha chreid mi gu bheil” ars esan; “ma thà, cha n-fhaca sinn e.”

“Cha n-fhaca mise e cuideachd,” arsa mise “ach dh’fhaodadh e bhith ann gun fhios domh, bha e ’g ràdh gun dànaig e an dé ann.”

“Ah, deara, cha chreid mi gun dànaig” ars esan.

“Ah, well” arsa mise, “’s do’ nach bi e fada gus am faigh sinn a mach e, co dhiù.”

Bha sinn a’ dol gu’r suipeir. Nuair a chunnaig am bodach nach do chuireadh a mach e, thill e air ais suas chon na hotel; bha an stàbla againn, bha e pìos o’n hotel shìos, ach bha stàbla an taigh a bh’aig an hotel a bhos. Dh’inns e dha’n bhana-mhaighstir mar a dh’éirich dha. Dh’fhalbh i an sin ’s thug i dha tuilleadh bìdh’, ’s chuir i a staigh ann am fear dha na taprooms e, dh’a ghabhail. Nuair a rànaig sinn, choinnich i as a’ phasaid sinn nuair a bha sinn a’ dol a staigh.

“Am faca sibh duine shìos mu’n t-sobhal, Aonghais?” ars ise.

“Chunnaig” arsa mise “chunnaig sinn collas tramp a’ siod shìos as a’ leabaidh ’san t-sobhal.”

“O, air son Nì Math ribh” arsa ise “clìoraibh air falbh e mun cuir e am baile ’na theine.”

[TD 180]

“Bha e ’g radha rium” arsa mise “gu robh e ’g obair ’sa bhaile.”

“O, am briagaire dubh! cha n-eil, cha n-eil!” ars ise. “Air falbh ’sa mhionaid e!”

“O, ma thà, bitear ’ga chur air falbh” arsa mise “ach gu faigh sinn ar suipeir.”

Chaidh sinn a staigh gu’r suipeir, ’s bhathar a’ bruidhinn air dé ’m plàn a dheante air an tramp a chur air falbh. Nuair a ghabh sinn ar suipeir, ghabh an triùir againn sìos air ais.

“Hala thusa nist” arsa Dòmhnall, “a staigh far a bheil e, o’n is tu bha bruidhinn reimhe ris. Na biodh sian a dh’eagal agad reimhe; agus togadh esan a làmh riuts’” ars esan “’s an donas cnàimh slàn thig a mach a dorus an t-sobhail dheth!”

Dh’fhalbh mise agus fhuair mi slat chaoil, agus ghabh mi staigh. Bha esan agus an t-aodach m’a cheann. Cha do rinn mise ach breith air aodach na leapadh agus spìonadh dhi a h-uile gas a bh’oirre, agus sheòladh sìos ’san t-sobhal iad. Agus bha e rùis’te gun léine gun rud eile! Agus a’ chiad stràc a fhuair e dìreach tarsaing a chuirp! “Éirich a nist a rasgail” arsa mise “agus clìor a mach a seo!”

Gheàrr e leum o’n leabaidh agus chaidh e air a bhial fodha. Cha duirt e guth, ach sgiamh a ligeil as. Fhuair e an ath-té; cha do charaich siod! Nuair a chunnaic mi cho rag ’s a bha e, thug mi dha an treas té air fad an droma; o, gheàrr e cruinn-leum a mach as a’ leabaidh an uair sin, ’s a mach rùis’te bha e eadar an dithis eile, chon a’ chnoic. Dh’fhalbh mise ’s rug mi air forc feòir ’s chuireadh as an ragachan a bh’air is thilg mi mach as a dheoghaidh iad.

“Hala nist” arsa mise “is cuir umad, agus bi clìoradh air falbh.” Cha robh siod ag radha guth; thòisich e air cur uime, ’s chuireadh am bodach bochd a staigh dha leabaidh, far an robh e reimhe. Nuair e fhuair e uime na ragachan a bha an sin, ’s dh’fhalbh e—nuair a fhuair e mach chon a’ rathaid mhóir, Dia is Crìosda agamsa, ach a’ ghlòir a bh’aigesan! Cha ligeadh an sgràth le duine sa bith dhol a radha an rud a bha e ’g ràdh!

“O, bi clìoradh air falbh” arsa mise “neo ma tha beag leat (2) na fhuair thu, gheobh thu tuilleadh!”

Dh’fhalbh e suas an rathad as ar fianais. Bha sinn a’ smaointinn a’ sin gu fanamaid shìos aig a’ stàbla gus an doireamaid an suipeir dha na h-eich. Bha rùm beag a mach far lobht’ a’ stàbla os cionn seadachan nan cairtean; chaidh sinn suas ann a’ shin gus am biodh e teannadh air ochd uairean, nach biomaid a’ tilleadh sìos tuilleadh. Bha sinn a’ bruidhinn

[TD 181]

ann a’ sin ’s sinn ’nar suidhe; da, chualas sgiamh aig a’ bhodach shìos as a’ stàbla! Chaidheadh sìos ’s an tramp an déidh tilleadh a rithist ’s an déidh a chur a mach!

“Ah, well, a Dhia” arsa mise “cha n-eil fhios agamsa dé rud a nithear ris. Cha lig mo chridhe leamsa thoir’ dha ach na fhuair e! ged a bheirinn dha’n each e.” B’fhìor dhomhsa sin, ’s an duine rùis’te agam.

“Innsidh mise” arsa Leitch “gu dé rud a nithear ris. Théid mise suas far a bheil am poiliosman ’s ghabhadh e a chare. (3) ’S e riosg a th’ann, a bhith fàgail an duine as a’ siod, gun fhios a’m nach biodh teine riut mun digeadh an latha.”

“Hala, ma thà” arsa mise.

Dh’fhalbh e, ’s gu dearbh chà robh e fada air an rathad nuair a thànaig e, e fhéin ’s am poiliosman, ’s thànaig am poiliosman a staigh dha’n stàbla.

“Cà’il an duine” ars esan “a dh’fhairlich oirbh a chur a mach?”

“Cha do dh’fhairlich oirnn a chur a mach idir” arsa mise “ach thill e air ais e rithist.”

“Cà bheil e?”

“Tha e muigh as an t-sobhal a’ sin” arsa mise.

“Thig a mach a’ seo còmhla rium, ma tha.”

“O, cum romhad” arsa mise. “Gheobh thu cuideachadh mura dean thu fhéin an gnothach.”

Ghabh e staigh. Bha an t-aodach m’a cheann, ’s e as a’ leabaidh, ’na shìneadh. Chrom am poiliosman air ’s thruis e an t-aodach far a chinn, ’s thug e treis a’ coimhead air. Bhuail e ’n seo gnogan dha’n cheun air as a’ cheann. “Éirich a mach a sin!” Cha duirt siod guth. Cha do charaich. Thug e an ath-ghnog dha. “Éirich a sin thu!” Cha do charaich siod. “Éirich” ars esan, “neo cnàmhaidh mi an ceun mu’n cheann agad!”

Dh’éirich e ’n seo a mach. Dh’fhalbh e gus a dhol a mach rùis’te mar a rinn e reimhe. Sheas am poiliosman roimhe. “Ort t’aodach!” Thòisich e air cur air aodaich. M’anam fhìn, gun do ghabh e ùine mhath! “Hala a nist” ars am poiliosman, “coisich suas romham!” Dh’fhalbh e, ’s chuireadh na hand-cuffs air. Dh’iarr e air na lamhan a shìneadh a mach. Shìn e mach a lamhan as a’ mhionaid. Bha fhios aige gu robh sin fhéin cho math dha!

Dh’fhalbh e leis; ’s ann air oidhche Shathuirne a bha e. Sin Di-Dòmhnaich—bha sinn aig ar breacaist—cha n-fhaigheamaid ar breacaist Di-Dòmhnaich gu naoi uairean. Dé, chunna mi fhìn am poiliosman a’

[TD 182]

wàgadh a muigh mu choinneamh na h-uinneig. A’ chiadfhear a chaidh a mach dha na gillean, dh’fhoighneachd e dheth an robh mise a staigh a’ siod. Thuirt am fear sin gu robh.

“Hala” ars esan “’s abair ris e thighinn a mach.”

Thànaig an gille a staigh. “Tha am poiliosman ’gat iarraidh, Aonghuis” ars esan. Chaidh mise a mach. Thòisich ceasnachach mu dhéidhinn a’ bhodaich, am faca mi am fear eile a’ toir’ bhuaidhe a’ bhìdh?

“Cha n-fhaca mise am fear eile toir’ bhuaidh’ a’ bhìdh” arsa mise, “ach rud a bha am bodach fhéin ag radha.”

“Nach robh e ’ga iche nuair a chaidh thu a staigh?”

“Bha e cagnadh” arsa mise “ach cha n-eil fhios agamsa dé bha e sluigeachdainn!”

Thòisich am poiliosman air gàireachdaich.

“Bheil e agad fhathast?”

“Tha, agus bidh, gus am falbh mi leis madainn Di-Luain dha’n Òban.”

“A Dhia, nach tu tha ’nat éiginn a chion ceus! Hala agus lig a mach e agus bheir trì breaban dha air falbh!”

“O, cha dean math dhomh sin a dheanamh!”

“Dé bhacas tu?”

“Ach tha fhios gu faca thus’ e toir’ bhuaidh’ a’ bhìdh!”

“Cha n-fhaca mis’ e toir’ bhuaidh’ a’ bhìdh” arsa mise. “Tha mi coma gu dé ’n rud a nì thu, ach na tarraing mise!”

“Hod! fan sàmhach! Nach b’fheàirrd’ thu latha holidays sìos a’ siod?”

“Nach b’e na holidays i” arsa mise “falbh ’nam fhianais an aghaidh tramp! Cha bu cheamha leam air mo thuarasdal e! (4) Nach b’è tu am fear-dùthchadh!” (’S ann a mhuinntir a’ Chinn-a-Tuath a bha e, (5) am poiliosman.)

“O, well, is do’ gun gabh e fhéin ris.”

“Tha mi coma co dhiù ghabhas no nach gabh” arsa mise, “ach ’s fheàrr dhomh cus cead a ligeil dha.”

“Nach cual’ thu” ars esan “am fear a bhrist a staigh dha’n taigh shuas aig Drochaid Urchainn; cha robh ann ach seann-bhoireannach agus caileag òg; tha aon chóig seachdainean bhuaidhe, robaig e an taigh, ’s cha robh chridhe aig gin aca dhol a mach air an dorus?”

“Chuala” arsa mise “aig Dia tha fios cà’il am fear sin an diu.”

“Siod e” ars esan “’s fhad o fhuair mise fios m’a dheoghainn, ’s tha mi glé thoilichte gu bheil e agam. Bheil thu fhéin ag iarraidh orm a nist am fear sin a ligeil as?”

[TD 183]

“O, hala an ainm a Dhia, ma thà” arsa mise, “tha gu leòr an sin fhéin.”

Dh’fhalbh e leis Di-luain dha’n Òban; fhuair e sia mìosan prìosain air son an taigh a robaigeadh, agus a h-uile sian a bh’ann thoir’ leis. Agus sin mar a dh’éirich dha’n tramp a thànaig ugainne!


65. MAR A DH’FHALBH MI A DAIL-MHÀILIDH (171)

Nuair a bha mi aig Fraser ann an Dail-mhàilidh, fear na hotel, ’s e maighstir cho còir ’s aig an robh mi riamh. A’ chiad bhliadhna bha mi aige, bha mi air son tighinn dhachaigh treis fad a’ gheamhraidh, o nach robh a staigh ach m’athair ’s mo mhàthair. Well, dh’fhoighneachd e dhiom am bithinn a’ dol air ais a rithist, a mach air toiseach an t-samhraidh, ’s thuirt mi ris nach robh fios a’m, nam biodh m’athair ’s mo mhàthair a’ cumail miadhaineach math, rachainn a mach. “Ach tha mi coma” arsa mise “cha bhithinn deònach,—tha an t-amm agam sgur o obair nan each.”

“Am biodh tu deònach a dhol ’nad ghille sìos gu hotel Loch Obha?” (’S ann aige bha hotel Loch Obha còmhla ri hotel Dhail-mhàilidh, bha i ’n sin aige as a’ ghrùnnd. (1))

“Bhiodh” arsa mise “sin an rud a fhreagradh orm taght’.”

“Well, ma thà” ars esan “glé mhath, fàg t’ address, agus bidh sinn a’ cluinntinn bhuat.”

Thàna mise dhachaigh fad a’ gheamhraidh. Ach a null toiseach an earraich, fhuair mi litir bhuaidhe air son dhol air aghaidh, a dhol a mach. Well, bha fios a’m fhìn nach robh sian ri dheanamh ann an Loch Obha aig an amm sin dha’n bhliadhna, nach biodh sian ann na bu luaithe na an déidh La ’éill Pàdraig có dhiù, bidh iasgairean a’ tighinn. Bha mi fhìn ag obair air deanamh àitich aig an taigh. Sgrìobh mi uige air ais ’s thuirt mi ris nach b’urra mi dhol air aghaidh na bu luaithe na toiseach mìos mu dheireadh an earraich. Fhuair mi an ath-té bhuaidhe mi bhith cinnteach a dhol air aghaidh an uair sin, agus gu robh an t-àite ’gam fheitheamh.

Cha d’fhuair mi an còrr bhuaidhe, ’s cha mhutha na sin sgrìobh mi uige, ach dh’fhalbh mi deireadh an earraich. Nuair a ràna mi Loch Obha, chuir mi mach mo chiste ann an Loch Obha, ’sa stèisean, ’s chaidh mi—’s ann shuas as an hotel eile bha esan a’ fuireach. Chaidh mi suas. Cha n-fhaca mi an oidhche sin e, ach a staigh ro uinneig a’ bhàr bha dithis dha na tourists còmhla ris. ’S a’ mhadainn air la’r-na-mhàrach thànaig e mach.

“Tha mi an dòchas, Aonghuis gun gabh thu mo leisgeal, cha d’fhuair

[TD 184]

mi tighinn far an robh thu a raoir, ach chunnaig mise ro’n uinneig thu. Bha dithis uaislean còmhla rium as an amm” ars esan.

Dh’fhoighneachd e dhiom dé mar a dh’fhàg mi aig an taigh iad, ’s thuirt mise gun do dh’fhàg mi math gu leòr iad. Cha d’fhuair e nist gin ’nam àite, cha robh aige a ghillean ach e fhéin, gille a mhuinntir Pheairt.

“Well” ars esan “am biodh tusa deònach, Aonghuis, fuireach ann a’ seo latha no dhà fiach am faighte ’m buntàta chur? Cha robh aig Alec ach e fhéin.”

“Tha” arsa mise “m’aodach ann an Loch Obha shìos, chuir mi mach a’ chiste ann an Loch Obha.”

“O, bheir mise leam a nuas i” ars esan “nuair bhios mi tighinn feasgar.”

Well, bha seo ceart gu leòr. Dh’fhalbh mi ’s shripeadh ’s thòisicheadh air obair còmhla ris an fhear eile, a’ cur a mach innearach, a’ glanadh talmhana. Bha mi ann fad na seachdain, agus cha chuala mi guth air faighinn gu ruige Loch Obha. Thànaig an ath-sheachdain; cha robh guth air.

“Ah, <eng>damn it”<gai> arsa mise a’ tionndadh ris an fhear eile “gu dé as ciall dha; bheil e dhol a dh’fhaighinn idir fear a’ seo còmhla riu’sa ’nam àite-sa?”

“Da, ’s iomadh uair a bhruidhinn mise ris” ars esan “o thànaig an geamhradh, ’s a h-uile h-uair a bhruidhninn ris, chanadh e “tha Aonghus a’ tighinn air an ath-sheachdain.” Nuair a chluinninn-sa gu robh Aonghus a’ tighinn, bha mi cho toilichte ’s ged a bhiodh an obair ullamh. Cha dànaig Aonghus gu seo!”

“Da, cha n-ann air son fuireach còmhla riu’sa a thànaig Aonghus am bliadhna idir ann.”

“Ah, well,” ars esan “cha n-iarrainn-sa air sin, ach cha n-eil fhios a’m nach bi thu ceart cho math far a bheil thu, agus ged a rachadh tu a Loch Obha.”

“Da, cha n-eil fhios a’m, tha mi sgìth gu leòr dheth.”

Ach mu dheireadh, bha an tèarm gus a bhith agam, agus cha robh guth air Loch Obha. Bha mi a’ seo a’ waitseadh a’ phàipeir, agus chunna mi as a’ phàipeir gu robh fear a bha thall aig Caol an t-Snàmha, fear hotel, fear James MacLellan, ag iarraidh <eng>“ferryman”,<gai> agus <eng>“assistant on the pier.”<gai> Dh’fhalbh mi agus chuireadh a staigh air son an fhir sin. O, fhuair mi litir bhuaidhe dìreach air son a dhol air aghaidh, ’s dh’inns e dhomh an tuarasdal, gur h-e ceithir nota diag an tuarasdal a b’àirde a bha esan a’

[TD 185]

toir do ferryman, ach gum biodh beagan teans agam, agus gur h-e Dòmhnach ’sa mhìos a gheobhainn dhomh fhìn, gur h-e Di-Dòmhnaich latha cho trang ’s a bhiodh am ferry. Well, bha e glé thàmailteach leamsa a dhol air ceithir nota diag, agus barrachd is ceithir nota diag agam far an robh mi. Thuirt mi ris, nam faighinn na cóig diag, gun rachainn air aghaidh; ’s mura faigheadh, nach rachainn air aghaidh idir. Cha d’fhuair mi guth tuilleadh bhuaidhe. Bha e as a’ phàipear air an ath-sheachdain.

Ach chunna mi ’n seo dotair a bha ’g iarraidh driver aig an Drochaid Ruaidh shuas, bha e toir’ dha not ’san t-seachdain, <eng>‘board and lodgings’,<gai> agus cha robh aige ach e fhéin a dhriveadh, ach beagan obrach a bh’aige ri deanamh ’sa ghàrradh. Dhia, thuirt mi rium fhìn gur h-e seo as fheàrr. Chuireadh a staigh air son seo. An latha bha dùil a’m ri fios fhaighinn—ach gu feumadh deagh-charagtair a bhith agad. Theireadh ris, ma bha caragtair a dhìth air, a sgrìobhadh gu m’ mhaighstir, Duncan Fraser, Dalmally Hotel, gu faigheadh e mo charagtair a’ sin. Cha d’fhuair mi—cha robh mi faighinn guth idir.

Ach an ceann còrr is seachdain, bha am boss a’ dol seachad ’s mi ’g obair as a’ phàirc. Sheas e aig a’ gheat, ’s litir aige ’na làimh. Dh’éibh e dhomh. “Tha litir a’ seo leat, ’s cha n-eil reusan dhomh do thoir’ chon an taigh’ ann.”

“Cha n-eil, gu deara” arsa mise.

Có bhuaidhe bha an litir ach o’n dotair! a’ maoidheadh orm gu h-olc air son a bhith cur a staigh air son àite agus mi fasdaidhte far an robh mi! Ligeadh esan fhaicinn dhomh gun sguirinn dha m’ mhagaireachd! Cha robh fios a’m fo Dhia dé rud a chanainn. Bha an gill’ eile ’s e thall, ’s dh’fhoighneachd e dhìom:

“An ann o’n dotair a tha i, Aonghuis?”

“’S ann” arsa mise.

“Bheil an t-àit’ agad?” ars esan.

“Deara fhéin, cha n-eil” arsa mise “’s ann a tha e maoidheadh an lagh orm.”

“Dé as ciall da sin?”

“Cha n-eil fhios agamsa.”

Dh’fhalbh mi null ’s shìn mi dha an litir. Leubh e i, ’s thòisich e air gàireachdaich.

“O, rinn e dìreach ort mar rinn e air bàrmaid a bh’aige an seo bliadhna” ars esan. “Bha i cur a staigh air son àite mar sin; thànaig fios a dh’iarraidh

[TD 186]

a teisteanais. Sgrìobh e air ais nach robh i fàgail idir, gu robh i fasdaidht’ aigesan. Cha robh an nighean fasdaidht’ idir, ach cha do lig e air falbh i an deoghaidh sin.”

“Da, mac an damnaidh” arsa mise “cha dean e orms’ e. Ma bhios ùin agamsa na chuireas wire uige an déidh dhuinn stad, cuiridh mi e.”

“Cha n-eil fhios a’m” ars esan “nach deanadh tu an gnothach air mar sin. Mura bi, ’s do’ gu falbh thu air a’ chiad té ’sa mhadainn; cha n-fhaigh thu gin an nochd tuilleadh co dhiù.”

Dh’fhalbh sinn gu’r suipeir, a staigh. Cha do rinn sinn ach suidhe aig a’ bhòrd, bha e dìreach trì latha ro’n tèarm, ro’n Chaingis. Thànaig am bàrmaid a nuas, agus thànaig i air mo chùlaibh:

“Tha am maighstir air son t’fhaicinn, Aonghuis” ars ise “nuair a gheobh thu do shuipeir.”

“Glé mhath” arsa mise.

Nuair a ghabh mi mo shuipeir dh’éirich mi sìos. Dh’fhoighneachd mi dha’n bhàrmaid cà robh e. “Tha e as a’ sitting-room” are ise. Ghabh mi staigh. Bha e fhéin ’s a’ chailleach ann a’ shin ’s an dithis nighean leis fhéin, ’s am manaidsear. Bha bòrd ann a’ shin, ’s bha urad a’ bhùird ud a’ sin a notaichean os cionn a’ bhùird, agus bocsa iarainn agus tasg as a’ mhiadhain aige, agus an darna ceann dheth làn do dh’airgead geal, agus sòbharain as a’ cheann eile dheth.

“Dean suidhe, Aonghuis” ars esan, “dean suidhe. Tha an tèarm a’ teannadh oirnn, ghillean, ’s tha mi cinnteach gum bu mhath leo airgead, ma tha sgilinn air fhàgail an diu.”

“Ma gheobh mise na th’air fhàgail” arsa mise, “bidh mi toilichte gu leòr.”

Thòisich e fhéin air gàireachdaich. “Agus” ars esan “dé tha thu ’g radha rium air son fuireach ann a’ seo a nist, sia mìosan eile, Aonghuis?”

“Da, cha b’ann air son fuireach a’ seo a thàna mise an bliadhna idir.”

“Tha fios a’m air a’ sin” ars esan. “Ach ’s fhada ’s fhada o’n a bha mise air do ligeil a Loch Obha, nam biodh sian ’ga dheanamh ann; ach an fheadhainn a tha ann an Loch Obha, cha n-eil iad ach ’nan seasamh ri ballachan, agus tha fios a’m ged a rachadh tu ann, nach biodh tu toilicht’ ann; agus gu dearbh cha bu mhath leam do ligeil a dh’àite nach biodh tu toilicht’ ann.”

“Da, cha n-eil mi toilichte far a bheil mi” arsa mise.

“Dé th’agad ’na aghaidh?” ars esan. “Innis thusa dhomhsa; ma ghabhas e cur ceart, cuiridh sinn ceart e.”

[TD 187]

“Well, bha aon rud agam ’na aghaidh” arsa mise “cho tric ’s a dh’fheumainn m’obair fhéin fhàgail bhuam agus ma dh’fhaoidte falbh le hire gu ruig Inbhir Aoraidh. Agus cha robh m’obair ach a’ seasamh a’ sin gus an tilleamaid uic’ air ais.”

“Nach ann dhomh fhìn a bha a’ chall sin?” ars esan.

“Cha n-eil teagamh nach ann” arsa mise “ach ’s ann dhuinne bha dhamaiste.”

“O, tha mi ’ga fhaicinn sin” ars esan. “gu robh sibh ’ga thoir’ as ur corp fhéin ag obair a mach gus am biodh e h-ochd ’s a naoi a dh’uaireannan; ach ge tà, cha bu chòir dhomh sin a dhìochainneachadh; ach a bheil sian agad an aghaidh t’àite cadail?”

“Deara fhéin, cha n-eil” arsa mise “dh’fhaodadh Prince of Wales cadal ’nam leabaidh.”

“Da, tha mi toilichte sin a chluinntinn” ars esan. “Bheil sian agad an aghaidh do bhìdh?”

“Deara fhéin, cha n-eil sian, an aghaidh sian dheth sin.”

“Well, tha mi glé thoilichte” ars esan. “Da, fhuair mi litir gu dearbh o’n dotair mhór a bha ’n sin ag iarraidh do theisteanais, tha mi tuigsinn gu robh thu cur a staigh air son àit’ eile.”

“O, bha” arsa mise “ach tha fhios a’m gur h-e sibhse a chum bhuam e.”

“Cha do chum mise bhuat idir e” ars esan. “Bhithinn glé dhuilich rud math ’sa bith a chumail bhuat; ach fhuair mi litir gu dearbh o’n dotair mhór sin, agus dh’iarr e do theisteanas; agus chuir mise fios uige air ais nach robh mi fhìn a’ dol a dhealachadh riut, agus cha b’urra mise teisteanas thoir’ ort na b’fheàrr na sin!”

“O, tha sin math gu leòr” arsa mise, “ach ge tà, cha n-eil mise dol a dh’fhuireach.”

“Well, ma thà, Aonghuis” ars esan, “ma ’s e sin a tha tighinn eadarainn, ligidh mis’ a Loch Obha am màireach thu, as a’ mhadainn, ach tha fios a’m nach bi thu toilicht’ ann; agus ma ghabhas tu mo chomhairle, bidh e na’s fheàrr dhut fuireach far a bheil thu air son sia mìosan. Dé an tuarasdal a bh’agad an uiridh?”

“Bha cóig nota diag” arsa mise.

“Well, théid againn air do thuarasdal àrdachadh. Gheobh thu not eile. An toilich sin thu?”

“Cha toilich” arsa mise.

“Bu mhath leat tuilleadh?”

“Dà, cha n-eil fhios a’m có leis nach bu mhath tuilleadh” arsa mise.

[TD 188]

“’S dé tha thu fhéin ag radha?”

“Cha n-eil fhios a’m” arsa mise “ach cha n-fhan mise co dhiù na’s lugha na seachd nota diag.” Bha dùil a’m nach doireadh e sin dhomh có dhiù.

“Well, Aonghuis” ars esan “’s e tuarasdal mór a tha ann an seachd nota diag, ach air son not no dhà a bharrachd, aig gille ceart, cha n-eil sian agamsa m’a dheoghainn. Gheibh thu na bheil thu ’g iarraidh.”

“O, well” arsa mise, ’s mi glacadh rud “cha fhreagair fasdadh ormsa tuilleadh. Cha n-eil a staigh ach m’athair ’s mo mhàthair, agus dh’fhaodadh gun dig ormsa dhol dhachaigh aig leath-tèarm, agus cha fhreagair sin dhuibhse.”

“Cha n-eil sian agamsa an aghaidh sin, Aonghuis” ars esan “ligidh mis’ as thu gus a dhol dhachaigh uair ’sa bith ged tha fasdadh bliadhn’ ort; ach cha n-eil mi air son do ligeil gu fear eile latha ’s a rachadh agam fhìn air thoir’ dhut a leithid a bheireadh fear eile dhut.”

“O, well, well, ma tha” arsa mise “fàgaibh mar sin fhéin e.”

Bha e cho toilichte dìreach ris an rìgh!

“Well, a nist” ars esan “dé an ùine o thàna tu, ma thà?”

“Tha” arsa mise “ochd seachdainean Di-Luain ’s a chaidh.”

Thug e uige ’n leabhar. “’S e, dìreach” ars esan. “Naoi seachdainean Di-Luain ’s tha tighinn.”

“Cha dànaig Di-Luain sin fhathast” arsa mise.

“O, well, cha dànaig” ars esan “ach air son latha no dhà, cha n-eil sinn a’ dol a bhristeadh na seachdain ort. Gheobh thu nist an tuarasdal a bha an dotair a’ toir’ dhut, ma thà, as an ùine o thàna tu. Gheobh thu not ’san t-seachdain. Bheil thu nist toilichte?”

“O, tha, gu dearbh.”

“Da, bu mhath leam do thoileachadh” ars esan.

(Nuair a dh’fhàg mis’ e, agus gu deara cha robh esan—an latha dh’fhàg mi e,—b’fheudar dhomh seachdain fuireach as deoghaidh na tèarm air son an gill’ eile ligeil air falbh air holidays, o’n a bha mi tighinn dachaigh.) Sin agad maighstir cho gasda agus a chaidh ormsa riamh!

[TD 189]

VII
UIBHIST A RITHIST

66. AN T-IASGACH (177)

Fhuair an sin, fhuair m’athair cruit o’n Chongested Districts Board, agus thàna mise an uair sin dhachaigh. Agus bha mi ’g obair còmhla ri m’athair an uair sin air a’ chruit, agus thòisich mi air iasgach. Fhuair mi bàta. Bha nàbaidh ri m’ thaobh, fear MacAsgaill, Seonaidh MacAsgaill, bhiodh e còmhla rium steadaidh, agus fear eile, Iain Dòmhnallach, bha esan e fhéin, bhiodh e daonnan còmhla rium, an triùir againn. Agus bha sinn ag obair air sgadan ’s air runnach ’s air langan ’s air truisg ’s air giomaich, a h-uile seòrsa éisg,—iasgaich. Uaireannan a bha sinn deanamh glé mhath air, agus uaireannan eile ’s e ’n call a bhiodh againn ann. Agus iomadach uair ann an cunnart ar beatha a chall!

Agus chaidh mi fhéin agus MacAsgaill oidhche mach, cha robh còmhla ruinn ach sinn fhìn, cha robh againn ach bàta beag, cha robh innte ach sia traighean diag as an druim; agus thànaig i dona a muigh a’ sin, agus dh’fhiach sinn ri tighinn a staigh gu acarsaid a bh’ann, far am faigheamaid fasgadh, agus nuair a bha sinn dìreach gus a bhith a staigh, as an acarsaid, cha robh sinn fichead slat a mach, nuair a thànaig i ’na huragain ’nar n-aghaidh, agus cha robh romhainn ach an cuan! Well, bha sinn a’ dol seachad air gob rubha, agus dh’fhan sinn cho clos air a’ rubha agus a b’urra dhuinn, agus fhuair sinn acaire a chur a mach, dìreach nuair a bha i dol seachad air gob a’ rubha, agus stuigeadh i air a’ sin; agus fhuair sinn an sin fear eile chur a mach; agus bha sinn ’nar suidhe ’na broinn fad na h-oidhche geamhraidh, agus cha bu léir dha’n dàrna fear am fear eile le smùid na mara! Agus sin oidhche b’fhaide dh’fhairich mise riamh, mun dànaig an latha!

Bhithinn ag iasgach a mach steadaidh, agus iomadach oidhche ’nam chaithris. Bha mi fhìn is Seonaidh MacAsgaill, nàbaidh dhomh, bha sinn an Loch Baghasdail an trip a bha ’n seo, agus bha i fuathasach ciùin, ’s ann toiseach an t-samhraidh a bh’ann—cha robh sinn ach ’ga h-iomaireadh air ais ’s air aghaidh. Tha droch-àite ann an Loch Aoineort, struth, ’s e ’n Struth Beag an t-ainm a th’ac’ air, agus tha e ruith aon seachd mìle ’san uair, nuair a tha e aig spiod. Well, nuair a ràna sinn a Loch

[TD 190]

Baghasdail ’s a ràna sinn an struth, bha e cho làidir ’s nach fhaigheamaid a staigh air. Tha bodha a muigh, an taobh a muigh o bhial an t-struth, agus ’s ann a ligeamaid a mach an t-acaire aig ceann a muigh a’ bhodha gus an slacadh an struth—bhiodh e muir-tràigh. Bha stuf gu leòr againn innte, min is salann.

Chaidh sinn ’nar sìneadh innte, ’s bha sinn air toir’ fairis. Thuit sinn ’nar cadal. Bha esan ’na chadal gu h-ìseal, as an deireadh, agus bha mise ’nam shìneadh air a miadhain shuas, agus nuair a dhùisg mi, bha mo dhà chois os mo chionn mar gum biodh iad suas ris a’ bhalla, agus mo cheann fodham. Sheall mi, agus bha an t-uisge dìreach gus a bhith a staigh ann am broinn na sgothadh, dìreach cothrom r’a bial! agus i an déidh tràghadh air bodha bh’ann, air a teis-miadhain, agus i dìreach dol a dheanamh tent mu’r claigeann! Nach robh sin grànda? Bha esan—agus ’s ann air an taobh eile a bha a cheann, agus bha e ’na shìneadh air an tileadh shìos, agus bha e straight ’na sheasamh, suas ris na cliathaichean! Cha do lig an t-eagal dhomh guth a radha, dh’éirich mi is thòisich mi fhìn air chrùbadh, agus thòisich mi air streap ris an taobh a b’àirde dhi, agus bha an t-acaire, bha e air a’ bhial aice gu h-àrd, agus fhuair mi ruighinn air agus a thilgeil air a’ bhodha mach, agus lig mi fhìn slaodadh rithe sìos chon a’ bhodha, agus sheòl mi ’n t-acaire ann an cùl a’ bhodha, agus fhuair mi ’n ròp’ a chur air na cnagan, cnagan a’ bhaca, agus theannaich mi e cho trang teann ’s a b’urra mi, fiach am fanadh i mar a bha i, agus dhùisg mi an sin esan.

Nuair a dh’fhosgail e a shùilean, “A Dhia, sàbhail mi!” ars esan, “cà bheil sinn?”

“’S coma leat cà bheil thu” arsa mise “ach fiach am faigh thu a mach aiste, mun dig i ’na tent mu d’ cheann!”

Thànaig e ’n seo a mach aiste, … air a slaodadh, agus thòisich i an seo air a cumail againn, agus gu lucky bha i dìreach muir-tràigh. Well, bha sinn ’ga cumail againn leis an acaire, dìreach mar a bha an làn a’ tighinn, gus na dh’éirich i ’na suidhe, agus nuair a dh’éirich i ’na suidhe, bha an làn an uair sin dìreach tighinn fodhainn chon nan glùinean air mullach a’ bhodha. Bha sinn an uair sin ’na broinn, nuair a thog an làn i, ’s thànaig sinn an uair sin a staigh dhachaigh, ’s bha a’ ghrian air éirigh, ’s bha sinn gu math toilichte nuair a fhuair sinn as a’ ghàbhadh as an robh sinn; ach cha n-fhaca mise mìorailt eile riamh ach nuair a dh’fhan i air mullach a’ bhodha, nach deach i ’na tent mu’r ceann!

An trip a bha ’n seo bha sinn, mi fhìn agus dithis bràthair* dhomh agus

[TD 191]

fear eile, Seonaidh MacAsgaill a chanadh iad ris, bha sinn a’ cur lìon air son sgadan. Chuala sinn gu robh iad a’ faighinn sgadan ann an Loch Baghasdal, agus ’s ann a bha sinn an latha bha ’n seo air son a dhol gu ruige Loch Baghasdal. Leathach rathaid, suas, àite ris an can iad Eilein Staolaidh, thànaig i uabhasach dona ’nar n-aghaidh agus cha robh againn ach bàta beag, cha robh innte ach sia traighean diag. Dh’fhalbh mise thoir’ bhuaiche an t-siùil, agus a’ chiad fhairge a thug i staigh far an toisich, chaidh i far mullach mo chinn, agus cha do dh’fhàg i liad sgilinn tioram orm gus an deach e mach as na brògan a bh’umam.

Fhuair sinn tilleadh ann a’ shin, agus nuair a thànaig sinn a staigh gu ruige Loch Aoineort, thànaig i ’na gale (1) o’n iarthuath ’nar n-aghaidh; agus fhuair sinn a staigh do dh’fhasgadh a’ sin, agus cha robh sinn ach a’ fuireach ann a’ shin gus an gléidheamaid am bàta slàn, cha robh rathad againn air a dhol gu tìr ann. Bha an oidhche air tighinn ’s bha i cho dorch’ agus nach bu léir dhomh an duine bhiodh as an toiseach aice. Bha mise ann a’ shin, agus struth asam, agus bha càch ceart gu leòr, bha na h-oillsgins orra as an amm, ach cha robh oillsgins ormsa idir. An struth a bha falbh chon an drom’ agam, bha e dol sìos dha na brògan agam; agus ’s ann a rinn mi ’n seo air son a’ flanainn (2) agus a’ léine chur dhìom, fiach am faighinn am fàsgadh. Chuir mi orm an oillsgin fhad’ ’s a bha mi fàsgadh na flanainn, agus gu dearbh cha b’ann blàth a bha i! Agus thill mi umam an uair sin a’ flanainn air ais, agus a’ léine, agus chuir mi an oillsgin orm air am muin; agus bha mi as an aodach sin ’nam shuidhe as a’ bhàta gus do shoilleirich an latha; agus nuair a shoilleirich an latha, bha a’ ghaoth cho làidir agus nach b’urra dhuinn am bàta thoir’ a staigh, ach fhuair sinn gu tìr, agus bha sinn a’ dol a choiseachd a staigh chon nan taighean, agus bha ’n sin còrr agus trì mìle againn ri choiseachd a staigh.

Agus an déidh dhomh tighinn a mach aiste, cha b’urra mi coiseachd, cha lùbadh mo ghlùinean idir. Shuidh mi ’n sin air cloich agus thòisich mi air suathadh mo chas, agus tha mi cinnteach gun dug mi leathuair ’gan suathadh mun deargainn air an lùbadh. Dh’fhaich mi ’n sin ri coiseachd, agus bhithinn cho tric ’nam shìneadh agus a bhithinn ’nam sheasamh! Ach dh’fhàs mise gu math na bu luaithe, agus rachadh agam air choiseachd math gu leòr; agus fhuair sinn chon nan taighean. Bha dùil a’m nach deanainn car ri m’ mhaireann ’na dheoghaidh; agus cha do ghabh mi urad agus cnatan! ri linn an fhuachd a bha ’n sin, ged is iomadh cnatan a ghabh mi o’n uair sin, air ghlé-bheag reusan; agus fhuair mi seachad an trial a bha ’n sin glé mhath.

[TD 192]

Tha cuimhn’ a’m aon—thànaig an sgadan dà bhliadhna a staigh dha’n locha. Bha tràghadh ann leis cho pailt ’s a bha e. Bha e cho pailt agus nuair a thigeadh an tràghadh, gu faiceadh sibh an cladach geal leis; agus cha robh sian air a shon, agus sgadan uabhasach fhéin math. Bha bàtaichean ’ga ghabhail ’s ’ga thoir’ air falbh leis gu ruige Mallaig. Cha robh sinne ag obair ach leis na sgothan beaga. Bha sinn ag obair air a staigh ’sa locha. Faodaidh sinn bhith coma cà ’n cuireamaid e, bha an locha làn leis, fad a’ gheamhraidh, ’s an earraich, gu deireadh an earraich. Tha aon deich bliadhna fichead bhuaidhe. Bliadhna an déidh dha’n chogadh tòiseachadh, dìreach, a’ chiad chogadh, a’ chiad bhliadhna a thànaig e ann. Well, bha e an ceann dà bhliadhna a rithist ann, as a dheoghaidh sin; cha n-fhaca mi riamh tuilleadh a’ tighinn a staigh e, ’s eadh, cho pailt siod a staigh ’sa loch; ach bha e tighinn a muigh ann am bun a’ locha, thigeadh e a staigh a’ sin, gu math tric. Cha robh prìs idir air—seachd tasdain an crann, ’s crùn an crann; gum bu mhath e seach bhith falamh buileach, ’s cha robh an còrr ann.

Bha gu leòr againn fhìn air a shailleadh, ’s bha gu leòr aig a h-uile duine bha ’san dùthaich dheth, sìos a’ seo. Bha sinne ’ga chur a mach air a’ mhuir mu dheireadh, nach fhaigheamaid … idir e. Stad sinn an uair sin dheth; cha robh feum a bhith ris.

Bha sinn a’ faighinn trosg leis na streangannan. ’S e glé bheag a liabagan a gheobhamaid, cha robh sinn a’ cur nan lìon caol air son nan liabag idir, ach na great lines, loinneachan air son nan langan ’s an truisg. Bhiodh cóig no sia do bhasgaidean, ’s bhiodh ciad dubhan air a h-uile té. Chuireamaid leis an t-seòl iad; ach dh’fheumadh dithist gu math handaidh a bhith aige, fear a bhith biadhadh, ’s fear eile ’gan cur; gu deara, cha n-fheum e a dhol ceàrr, no an togadh e dubhan ceàrr; nan togadh tu fear ceàrr, rachadh a’ bhasgaid air aimhreit buileach.

Cha robh an giomach e fhéin ach slac. Nam biodh a’ phrìs a th’air an diu air, nam biodh an leath air ’s a th’air an diu—seachd tasdain an dusan, sin agad na bha sinn a’ faighinn air na giomaich. ’S e Dòmhnall Fearghustan a bha ’gan ceannach, agus an t-iasg, cha robh duine a’ seo ’ga cheannach ach e fhéin. Bha an dùthaich aige dha fhéin.

Tha cuimhne a’m nuair a bhiodh na Tròidich (3) a’ tighinn a’ seo cuideachd, muinntir cost an àird an ear, bhiodh e ceannach an éisg aca sin cuideachd; bhiodh iad sin iad fhéin ’ga shailleadh, agus ’ga phìleadh; well, bhiodh esan ’ga cheannach ’s ’ga thiormachadh, ’s bha e an uair sin ’ga chur air falbh ’ga reic. Sin mar a bha e ’g obair.

[TD 193]

’S e obair chruaidh a bha anns an iasgach, obair fhuar agus obair chunnartach iomadach uair.

Chaill mi seachd lìn oidhche ann am bun a’ locha, ann an sgadan. Bha naoi lìn a bh’againn an cur, ’s e dhà a b’urrainn dhuinn a thogail. Bha iad dìreach chon a’ ghrùnna mar gum biodh a’ chlach. Tha mi cinnteach gu robh fichead crann as h-uile lìon. Cha n-fhaiceadh sibh lìon idir, cha robh ach dìreach ’na aona-chnap geal air fad. Chaill sinn seachd lìn an oidhche sin ann. Bha gu leòr againn na dhà fhéin a thoir’ innte; bha sinn sianar a’ tarraing nan dà lìon fhéin; sianar. Chaill sinn an còrr.

Bha mi ri giomaich a mach air an taobh an iar, agus rachadh sibh pìos math a mach o’n chladach a’ sin, mun rachadh sibh gu móran doimhneachd, mun rachadh sibh gu fichead aitheamh a dhoimhneachd. Bhiodh sinn a’ dol cho fad’ a mach air an taobh an iar, agus gu robh sinn a’ togail an taobh an ear, bun Loch Aoineort. Cha n-fhaicinn am fearann ìseal idir. Well, cha robh a’ sin a nist a dhoimhneachd a’ sin ach mu chóig aitheamh fhichead. ’S ann a mach a’ siod a gheobhte na giomaich toiseach an t-samhraidh; cha n-fhaighte sian a staigh aig a’ chladach tràth air a’ bhliadhna, tràth as t-samhradh. Na gheobhadh tu, ’s ann ’sa chuan. Nuair a bha iad a’ tighinn a staigh chon a’ chladaich, a staigh chon an tanalach, cha ruigte leas a dhol a mach cho fad’ siod, cha ruigeadh.

Bha sinn a toir’ a staigh na sgothadh mu’n cuairt Caolas Éirisgeidh, no a toir’ ro’n fhadhail air Beinne bhFhadhla. Nam biodh latha math ann agus a’ ghaoth bhith freagarrach, cha bhithte fad’ ’sa bith tighinn mu’n cuairt ann. [’S e] fear air fichead—fear no dhà is trì fichead [a chléibh] a bh’againne. ’S e Dòmhnall Fearghustan a bha ceannach nan giomach, ’s bhiomaid faighinn rudan as a’ bhùth aige. Cha robh sian a dh’iarradh iasgair nach robh aig Dòmhnall Fearghustan. Bha lìn, streangannan, taighn air son cléibh ghiomach, rud ’sa bith a dh’iarradh tu, gheobhadh tu ’n siod e. Bha e fasdadh nam bàtaichean a rithist, nan sgothan, fad an t-samhraidh, agus a’ chiad mhìos an fhoghmhair; gheobhadh sibh seachd tasdain an dusan orra; well, bhiodh iad beagan na b’fheàrr na sin fad a’ gheamhraidh, nuair nach biodh iad ann, nuair a bha iad a’ fàs gann; bha e an uair sin a’ toir’ ochd tasdain orra; uaireannan naoi tasdain. Ach dh’fheumadh iad ceithir òrlaich a bhith as a’ chom aige, mun seasadh e giomach; nam biodh e na bu lugha na sin, cha robh e seasamh ach leith-ghiomaich dhut; ’s ged a bhiodh traigh ann, ma bha té dha na h-ìnnean dh’a dhìth, cha seasadh e ach leith-ghiomaich. (4) Bha esan a’ deanamh fortan dha fhéin.

13 – 704538 Lochlann. Bd 5

[TD 194]

’S i creutair bu mhutha chuir a dh’eagal riamh orm, muc-mhara. Bha sinn oidhche a’ cur lìon, ann as t-fhoghmhair a bh’ann, cuideachd, mach ann am bun Loch Aoineort, agus bha sgadan gu leòr ann, agus ma bha, bha gu leòr as a dheoghaidh; bha mucan as a dheoghaidh, agus bha dìreach am muir beò le bioraich. Well, thòisich iad cur. Well, thànaig i siod am bàrr a nuas ri taobh na sgothadh againn, agus am buta a bha mi tilgeil a mach, bhuail e as a’ chliathaich oirre; agus dh’fhan i dìreach am bàrr, bha fad a’ lìn am bàrr dhi; agus an dà shùil a bh’innte, cha mhór nach robh iad urad ris an t-seithir ud; agus cho dubh! Cha robh teagamh mhàthar agam dìreach nach digeadh i fo’n sgothaidh. O, cha do chuir i dragh ’sa bith oirnn, ach bha i treis am bàrr steadaidh ’s chaidh i ’n sin fodha cho socair dìreach, ’s cha n-fhaca mi sealladh tuilleadh dhi. Ach deara chuir i sgràth gu leòr oirnn! Bha fad lìon sgadain, ochd aitheamh dhiag, innte; bha sinn am bàrr dhi, dìreach o bhuta gu buta. Bhuail mise buta oirre dìreach as a’ chliathaich; cha do chuir i diù ann. ’S i ’n té bu mhutha a chunna mi riamh. Ach gu deara, bha sinne gu math toilichte gun do dh’fhalbh i, gun do chlìor i air falbh.


67. SEALGAIREACHD (182)

Dh’fhalbh mi fhìn ’s MacAsgaill oidhche a shealgaireachd, agus bha sneachd ann, ’sa gheamhradh; agus ghabh sinn a staigh gu Cill Donain a’ siod, agus shìos aig a’Ròdha a’ sin aig a’ chladach, bhiodh móran do lachain a’ tighinn am an amm sneachda is reothaidh, a dh’iarraidh an uisge, agus seo far an robh sinn gus a dhol. Nuair a ràna sinn Cill Donain, chan e gun dorchnachadh ceart; agus bha iothlann aig an tuathanach shìos aig taobh na h-aibhneadh ann, agus bha cruachan feòir innte, aon dusan cruach fheòir, agus chaidh sinn a staigh dha’n iothlainn an lùib nan cruach, gus an dorchnaicheadh i.

Dhia, chunna sinn an seo speil lachain a’ tighinn, agus, o! laigh iad shìos dìreach aig bun na Ròdha as an uisge. ’S e sinn a bha air ar dòigh, ach dé na truaighe, thug sinn a’ seo an aire do dhithis ag ialadh sìos as a’ chladach air an taobh thall dha’n uisge, agus na coin ag ialadh as an deoghaigh. A Dhia, ’s e na geamciobairs a bha an seo; ach gu dé mar a gheobh sinn air falbh? no teicheadh?

Bha cù mór coilearach dubh (1) agamsa, ’s ann a Maighstir Iain fhéin a fhuair mi e ’na chuilein, agus bha e uabhasach math air a’ ghunna. Bha sinn a’ fuireach as an iothlainn fiach am fàsadh i dorcha agus nach

[TD 195]

fhaiceadh iad sinn, nam faigheamaid teicheadh a mach. Ach fhuair àsan an seo cothrom air a’ lachainn agus ligeadh air falbh le ceithir urchraichean a bha ’n siod. Ach leum na coin againn a mach seachad air a’ ghàrradh sìos dha’n chladach, ’s cha do rinn iad ach leum a mach air an taobh eile agus tarraing air a’ mhachaire, sìos air Àird Mhaoile. Bha dùil againn gum biodh àsan as ar deoghaidh, ’s bha dùil againn a h-uile mionaid gun cluinneamaid urchair a’ dol ris na coin; ach cha chuala.

Ach rug a’ seo an cù dubh oirnn sìos am machaire agus lach’ aige ’nabhial.

“Hala, laochain” arsa Seonaidh “thug thusa do chuid fhéin as a’ bhlàr!”

Chum sinn an uair sìos chon a’—gu Rubha Àird Mhaoile; cha ligeadh an t-eagal dhuinn urchair a losgadh tuilleadh fiach am faigheamaid clìor is am machaire, mun traceadh àsan sinn. Chum sinn ’n seo a nuas gu Bòrnais, agus nuair a bha sinn a nuas, gu rathad na h-eaglais ann a’ sin, bha flagais aig Iain Fearghastan shìos aig ceann na Ròdha aige, agus dé an truaighe a chunna sinn ach an dithis a bha ’n seo a nuas taobh an locha dha’r n-ionnsaigh. Cha robh àite falaich againn ach dh’fhalbh sinn ’s chaidh sinn dha’n fhlagais. O, gur h-ann straight dìreach a dh’ionnsaigh na flagais a chum an dithis a bha ’n seo; agus bhruidhinn a’ seo Maighstir Iain, ’s e a bhruidhinn:

“Bheil duine a’ seo?” ars esan.

Seo nuair dh’fhairich sinne có a bh’ann. Có an truaighe a bh’ann ach e fhéin agus mac Ruairidh ’ic Dhòmhnaill Òig! agus iad fhéin an déidh dhol gu bun na Ròdha! agus sin nuair a dh’fhoighneachd e dhinn:

“Nach e sìbh a bh’aig an Ròdha shuas?”

“O, ’s sinn” arsa mise.

“Dia gléidh mi” ars esan “car son nach deach sibh sìos far an robh sinn?”

“Bha dùil againne” arsa mise “gur h-e na geamciobairean a bh’ann.”

“Da, bha dùil againn” arsa esan “gur h-e na geamciobairs* bh’unnaibh péin, ’s e na coin agaibh bu luaithe a bha a mach na na coin againn fhìn! A’ chiad beothach air an d’fhuair e greim, cha b’ann ugainn a thànaig e leis, ach tarraing air an taobh eile, ’s cha n-fhaca sinne an ath-shealladh dheth. Ach mhill sibh sinn, agus mhill sibh sibh péin.”

Cha d’fhuair àsan sian, cha robh ach trì lachain a bh’aca. Cha d’fhuair iad sian ach na fhuair iad an uair iad fhéin; agus bha sinne toir’ dhaibh an lacha a thug an cù dubh shuas; o, cha ghabhadh iad idir i. “Bheir leat dhachaigh i.” Agus sin mar a dh’éirich dhuinn an oidhche sin, cha d’fhuair sinn móran co dhiù!

[TD 196]

68. AN DOBHARCHU (183)

Dh’fhalbh mi oidhche, mi fhìn agus Alasdair mac Iain a bh’ann, Alasdair Dòmhnallach ann an Loch Aoineort, nàbaidh dhomh, dh’fhalbh sinn a shealgaireachd air feadh na h-oidhche, is gealach bhriagha ann, agus sneachda; agus chaidh sinn a mach Bràigh’ Ormaicleit ann a’ shin, far a bheil mòin’ Ormaicleit a muigh as a’ mhonadh. Bha ligeadh (1) ann a’ shin eadar an dà locha, agus bhiodh geòidh a’ laighe ann a’ shin, is lachain, nuair a bhiodh reothadh is sneachd ann.

Nuair a ràna sinn sin, cha robh giadh no lach no sian ann. Shuidh sinn shuas aig bonn cnoic a bh’ann, bha seòrsa do locha aig ceann na ligidh ann, agus bha e fosgailte. Agus sin agad far am biodh na lachain a’ tighinn a dh’iarraidh uisge nuair a bhiodh an reothadh ann. Dh’fhalbh mise sìos gu taobh an locha ann a’ shin fiach am faighinn clach a chuirinn fodham as an t-sneachda gun a bhith ’gam fhliuchadh. Bha tobhta bheag cloicheadh ann am bòrd an locha, (2) tha mi smaointinn gur h-e àite as an robh iad a’ togail uisge-bheatha uaireigin a bh’ann, ’s ann ris a bha e coltach. A h-uile clach a bh’ann a dh’fhiachainn, bha iad cho cruaidh, bha iad air reothadh, agus—Ach nochd an ceann a bha ’n siod air taobh a muigh na tobhtadh agus mise ’na broinn, agus cha robh e dìreach sia ceumannan bhuam.

Ghabh i a staigh gu pongail dìreach agus dh’fhaodainn mo làmh a chur oirre an taobh a mach dha’n tobhta, agus sheas i ann a shin a’ coimhead orm, agus—well, ’s e biast dubh a bha mise smaointinn a bh’innte, ach bha i mór. Well, thànaig i air tìr air fad ach an t-urball; bha an t-urball aice as an uisge. Bhac mise an comhair mo chùil, cha robh rathad agam air guth a ràdh, fiach an doireadh am fear a bha ’na shuidhe shuas an gunna dhomh. Thòisich mi air smìdeadh air le m’ làimh air mo chùlaibh, agus mo cheann crom, agus thuig esan gu robh mi faicinn rudeigin; cha n-fhac esan sian, bha an tobhta eadar e is i.

Dh’fhalbh e agus thog e ’n gunna agus liùg e a nuas agus shìn e dhomh e air mo chùlaibh. Fhuair mise an gunna, agus bha dà urchair ann, ’s e miosal-lódair a bh’ann, cuideachd. Well, an déidh dhomh breith air a’ ghunna, b’fheudar dhomh bacadh trì cheumannan an comhair mo chùil leis cho clos ’s a bha i orm, cha b’urra mi gunna thogail rithe. Thog mi ’n gunna, ’s dh’fhiachadh an raight oirre, ’s cha n-fhalbhadh strad. As a’ mhionaid, dh’fhiach mi ’m barailt’ eile; cha do dh’fhalbh strad. Dé shaoil mi a bha e ach air a fhliuchadh, agus dh’fhalbh mi agus thilg mi dheth

[TD 197]

na cip agus fhuair mi dà cheap ùr air. Thogadh a rithist e, shnapadh a rithist an dà thrip as deoghaidh a chéile; cha n-fhalbhadh strad. Bheireadh an t-òrd gliong air a cheap mar gum buaileadh e air gàd iarainn.

“O, taigh na truaighe” arsa mise “tha a h-uile sian a th’ann air a bhàthadh.” Rinn mi tionndadh air falbh. Bhac i gu socair dìreach air falbh mar a thànaig i a staigh.

“Có ris” arsa Alasdair “a bha thu snapadh a’ siod?”

“Nach robh ri beist duibh?” arsa mise.

“Cà robh i?”

“Nach robh i air mo bhialaibh air bonn na tobhtadh?”

“Ah, cha b’e biast dubh a bh’ann!”

“Well, ’s e biast dubh a bha mi smaointinn a bh’ann, co dhiù” arsa mise.

“Cha n-e; feumaidh gura bana-bhuistreach a bh’ann!”

“Da, nam bithinn-sa smaointinn air a’ sin, gu robh mi air an t-airgead a chur ann. Ach ga brì gu dé ’n rud a bh’ann, faodaidh sinn a dhol dhachaigh, feumaidh gu bheil a h-uile sian a th’ann air a fhliuchadh.”

Ach as an amm, thànaig lach, is coileach, agus laigh iad dìreach air ar bialaibh ann an gathan na gealaich.

“Bheil urchair agad ’sa ghunna?” arsa mise.

“Cha n-eil” arsa Alasdair. “Nach fhiach thu orra?”

“Dé as fheàirrde mise fiachainn orra” arsa mise, “’s bha e diùltadh ceithir uairean?”

“Cha n-eil fhios a’m; nach fhiach thu orra?”

Dh’fhalbh mi ’s thog mi ’n gunna air a chomhairle is dh’fhiachadh orra, ’s mharbh mi le chéil’ iad! Dh’fhalbh an urchair eile a’ cheart cho cleabhair. Seo nuair a thàna mi ugam fhìn; gu dé a Dhia mhóir an rud a bha mise snapadh ris nuair nach lasadh ceap no rud eile? Agus ga brì gu dé ’n rud a bh’ann, cha do ghabh mise eagal ’sa bith roimhe, ach chuir e iaonadh gu leòr orm nach fhalbhadh urchair ris, gu feumadh nach e rud ceart a bh’ann!

Duine a bha pòsd’ aig mo phiuthar, bha e ann an Tirìodh, ùine mhór ’na chìobair, agus bhiodh gunn’ aige, ’s bhiodh e falbh uaireannan leis. Dh’fhalbh e an latha bha ’n seo shìos rathad a’ chladaich, agus gu dé chunnaig e ach biast dubh a’ tighinn air tìr. Fhuair e eadar i ’s a’ mhuir, agus chaidh i a staigh fo chloich mhóir ann am bràighe a’ chladaich. ’S ann a bha deagh-chothrom aige oirre, bha e suas a dh’ionnsaigh na cloicheadh, agus bha i coimhead air agus i a staigh fo’n chreig. Loisg i oirre, agus bha a’ bhiast dubh cho beò ’s a bha i reimhe. Loisg e ’n sin an

[TD 198]

ath-té oirre. Bha a’ bhiast dubh beò ’s i coimhead air. Sheas e eadar i ’s a’ mhuir, ’s cha n-fhaigheadh i a mach.

Loisg e seachd urchaichean oirre; ’s ann leis a’ bhat’ a mharbh e mu dheireadh i, agus bha e ’g radha, ma bha dobharchu riamh ann, gum b’e siod e. Nuair a bha e ’ga feannadh, gun togadh e ’n luaidhe as a’ ghaoiseid aice le a mheòirean, cha deach sìlein riamh roimpe dhi, bha i stuigeadh as a’ chalg! (3)


69. ALASDAIR MÓR ’S AN STOIRM (185)

Chaidh mi fhìn agus Ailein mac ’Ille Mhaoil oidhche eile a choimhead air Alasdair Mór. Bha àirigh a muigh, àite dha’n can iad Na h-Ann a’ siod, bha port ann, far am biodh na h-iasgairean a’ tighinn leis na bàtaichean a staigh ann. Thànaig sinn a staigh ann a’ shin, ’s bha sinn dol a dh’fhuireach as an àirigh; cha robh againn ach bàta beag. Nuair a ràna sinne, cha robh ceann air an àirigh idir. Cha robh na b’fheàrr ’san oidhche bh’ann ach tarraing air taigh Alasdair Mhóir. Dh’fhàgadh an sgoth ann a’ shin. Dh’fhàg sinn na lìn air an cur.

Far an robh an taigh aige, bha e aig bonn sgaladh, agus ged a bhiodh gale ann, cha n-fhaireachadh tu, nam biodh tu staigh, gu robh gaoth idir ann. Gu dé rinn i ach sioftadh, agus thànaig i ’na stoirm o’n deas ’s o’n eardheas, air aghaidh a’ chladaich. Bha dùil againne gu robh an oidhche b’àille ann, ’s cha robh sinn ach ag éisdeachd naidheachdan Alasdair Mhóir, ’s na sgialachdan. Bha an rud a’ còrdadh ruinn uabhasach math.

Nuair a shoilleirich i ’n sin, dh’fhairich sinn a’ ghaoth a’ tighinn cho làidir nuair a thàna sinn a mach a taigh Alasdair Mhóir. Cha ghléidhinn an ceap mu m’ cheann le stoirm. Nuair a thàna sinn a nall far na dh’fhàg sinn an sgoth, bha ’n sgoth air a dhol fodha, bha i air a lìonadh. Cha robh fios againne fo’n t-saoghal gu dé ’n rud a dhianamaid. Bha na ràimh ’s an seòl ’s an crann shuas air tìr. Bha dùil againn gu robh i air a milleadh ’s gu robh i air a tolladh, ’s gu robh sinn dìreach ullamh. Bha na lìn, cha n-fhaiceamaid idir iad, cha robh sgialachd orra, bha iad air tarraing a mach chon na doimhneachd, ’s i ’na gale o’n iarthuath.

Ach co dhiù, fhuair sinn an sgoth a thoir’ gu tìr, agus fhuair sinn a toir’ am bàrr. Cha do rinneadh sian oirre, bha i sàbhailte gu leòr. Fhuair sinn a h-uile sian innte. Well, bha na h-acraichean—’s ann air acraichean a bha na lìn againn—bha na h-acraichean ann an greim ann am bodha a bha a mach pìos o bhun an locha, tuath aig bun an locha. Fhuair sinn na lìn,

[TD 199]

sàbhailte, ach cha robh sian unnta. Agus bha sinn searbh gu leòr a sgialachdan Alasdair Mhóir! Cha robh dad an asgaidh againn dhiù nuair a thill sinn, agus an sgoth a thoir’ am bàrr, agus na lìn fhaighinn!


70. ALASDAIR MÓR ’S NA H-OTHAISGEAN (186)

Bha mi fhìn agus Alasdair Dòmhnallach ann an Loch Aoineort agus Ailein Mac ’ille Mhaoil, bha sinn a’ cur lìon air sgadain as an amm, as a’ gheamhradh. Bha an oidhche car briagha, ’s nuair a chuir sinn na lìn a mach ann am bun Loch Aoineort, cha robh sian na b’fheàrr na thogadh a staigh an sgoth do dh’àite sàbhailte, ’s chuireadh acair’ oirre, ’s ann a rachamaid a thaigh Alasdair Mhóir a chùl na beinneadh, a null tarsainn na beinneadh.

’S e seo a rinn sinn, agus nuair a ràna sinn bha Alasdair agus a bhean a staigh, agus duine no dithis dha’n chloinn. Ach rinn Alasdair toileachadh mór ruinn, agus thòisich na naidheachdan aig Alasdair, agus na sgialachdan. Agus cha deach e leabaidh fad na h-oidhcheadh, ach ag innse naidheachdan air an duin’ ud ’s air an duin’ ud eile, mar a bha ’g éirigh dha fhéin, ’s mar a bhiodh am manaidsear a’ fiachainn ris. Gnothaichean dha’n t-seòrsa sin. Bha am manaidsear, fear Dòmhnallach a bh’ann an Ormaicleit an uair sin, gu robh e fuathasach cruaidh, agus gun do chuir Raghnall Dòmhnallach, ’s ann aige a bha Ormaicleit, chuir e dhachaigh leithchiad do dh’othaisgean, agus thug am manaidsear aire-san an toir’ leis a mach chùl na beinneadh, agus thuirt e ris nan doireadh e staigh uil’ iad, aig a’ Chaingis, gu faigheadh e pùnnd tombàca a bharrachd air a thuarasdal.

“Co dhiù” ars Alasdair “bha mi fhìn ’gam faicinn a h-uile latha, agus an trip a bha ’n seo, dé, dh’ionndrainn mi té dhiu; cha robh sgial agam oirre. O, shiubhail mi gach àite ’s cha d’fhuair, feumaidh gu h-ann a dhol leis a’ chladach a rinn i. Ah, cha robh cothrom air, ach gu robh teans nach fhaighinn-sa am pùnnd tombaca” ars Alasdair “nuair a chaill mi an othaisg. Ach fhuair mi ’n seo fios air son an toir’ a staigh gu ruig’ Ormaicleit. Dh’fhalbh mi agus an othaisg bu ghiobaiche agus bu choltaiche a chunna mi dha’n fheadhainn a bha ann an Ormaicleit, fhuair mi greim oirre agus chuir mi smod do chìl (1) oirre far an robh i air càch, agus thug mi leam i. Nuair a ràna mi, chuir mi a staigh do shead iad, agus chaidh mi a staigh dha’n taigh.

Nuair a thànaig am manaidsear a nuas:

[TD 200]

“Tha thu air tighinn, Alasdair” ars esan.

“Tha” arsa mi fhìn.

“An dug thu staigh na h-othaisgean?”

“Thug.”

“Bheil iad agad uile?”

“Tha.”

“Hugainn dha’m faicinn, ma thà.”

Dh’fhalbh sinn a mach as an uair. Bha e dol rompa ’s a’ coimhead orra.

“Da, cha chreid mi fhin, Alasdair” ars esan “gur h-ann dhiù tha i siod idir.”

“’S ann dhiù tha i sin gu deara” arsa mi fhìn, “nach eil a’ smod oirre fhéin mar a tha i air càch?”

“O, leanadh cìl ri clòimh ’sa bith, Alasdair.”

“O, cha n-eil sin ach air son am pùnnd tombàca chumail bhuam, ’s feumaidh tu am pùnnd a thoir’dhomhsa ge b’oil leis an amhaich agad!”

Well fhuair mi am pùnnd, arsa Alasdair, ach bha teagamh aige innte. Bha teagamh aig’ innte. ’S e fìor-rasgal a bh’ann. Bha mi trip eil’ aig amm breith nan uan, dh’éirich mi madainn a bh’ann a’ sheo, ’s bha an t-uisg’ ann, fad na h-oidhche. Nuair a sheall mi a mach, chunna mi, gu dé chunna mi ach an ad aig a’ mhanaidsear ghlas ’gam fhàgail shuas ann an Gleann Thormasgol os cionn an taighe. Dé, thuirt mi gu robh an t-amm agam dìreach teicheadh. Cha do rinn mi ach mo sheacaid a chàradh orm ’s tarraing cho luath ’s a rinn mi riamh a nall ris a’ chladach. Nuair a bha mi dol seachad air abhainn Thearasdail, chuir mi dhìom an t-seacaid, agus bhog mi as an abhainn i. Chum mi ’n seo romham a null, agus thug esan an aire dhomh, agus ghabh e nuas far an robh mi.

“Tha sibh air éirigh, Alasdair” thuirt e.

“Ma thà, tha treis o’n uair sin a dh’éirich mise, agus cha chreid mi nach eil treis o’n a dh’éirich thu fhéin cuideachd ma bheil thu ’n seo an dràsd.”

“Tha treis o’n dh’éirich mise gu deara, cha n-eil sibhse ach air éirigh.”

“Da, tha sin glé chollach ri m’urball” (2) arsa mi, ’s mi breith air an t-seacaid ’s dh’fhàisg mi i.

“Aye” ars esan “tha sibh fliuch!”

“Tha mi fliuch, ge tà.”

“Cà robh sibh?”

“Chaidh mi a mach dha’n Ghleann Dorcha.”

“Da, ’s ann a mach mar sin a thàna mise, ’s cha d’fhairich cù no sian.”

“Cha robh feum agamsa air a bhith ’g oibreachadh coin ann.”

[TD 201]

Thànaig e chon an taighe còmhla rium” arsa Alasdair, “’s chuir mi dhìom an t-seacaid; ma bha e air breith orm a staigh an latha sin, cha robh agam ach an rathad mór!”

Bha mi fhìn cóig bliadhna fichead an uair ud.


71. MAR A GHLÉIDH MI MO CHUID CHAORACH (188)

Cha robh caoirich againn ann an Loch Aoineart idir an toiseach, nuair a bha an tuathanach ann, ach fhad ’s a bha Mac ’ill’ Sheathain ann, Teàrlach MacLean, bha cead againn air caoirich a chumail air a’ mhonadh aig an fhear sin: Agus bhithte ’g obair dha. Nuair a chuir am fear sin bhuaidh’ e, thànaig a’ sin an Dòmhnallach ann, ’s ann a Barraidh a bha esan, mun dànaig e gu ruige Gearrabhailteas; ’s ann aige bha Bhàtarsaidh. Well, cha robh caora ri bhith aig duine air an àite ach aige fhéin, aig an fhear sin. Cha robh gin dha na cìobairean nach robh caoirich aca, agus dh’fheumadh iad an cur bhuatha.

Well, na caoirich a bh’againne, ’s ann thall air a’ mhonadh aca bhiodh iad, agus cha robh teans idir agamsa air caora a bhith agam mura faigheadh duine dha na bh’air an àit’ aige fhéin an cumail. Ach co dhiù bha cìobair aige bha a mach taobh Loch Aoineart, ’s e Crìslein (1) a bh’air, agus nuair a bhiodh trusadh gus a bhith ann, bheireadh e brath dhomhsa gus na caoirich a thoir’ a null chon an taighe, gun an ligeil a staigh dha’n fhang. Agus bha mise toir’ a null nan caorach, agus cha robh sian a dh’fhios aige gu robh gin air a’ mhonadh aige. Agus bha manaidsear aige, fear Sgiathanach, Niall Peutan a chanadh iad ris, do leath-amadan. Bha e gu math na bu mhiosa na bha a mhaighstir, co dhiù, nam faigheadh e a dh’ionnsaigh duine.

Ach co dhiù an trip a bh’ann a’ sheo, bha mise a’ rùsgadh ann an Gearrabhailteas a staigh, chuireadh fios ugam gus a dhol a rùsgadh. Agus ’s e crogaichean a’ mhachaire a bh’againn, ’gan rùsgadh, agus bha iad sin fuathasach doirbh, feadhainn aca làn gainmheachadh. Bha am Peutanach a’ smaointinn nach robh gin idir ann a bha cho math ris fhéin gu rùsgadh. An latha bh’ann a’ sheo, thànaig e a mach agus ann an deagh-thrim, agus shuidh e as a’ chiad chaora fhuair e, ’s bha mise ’nam shuidhe air fuirm eile m’a choinneamh thall.

“Hùidseadh ort, (2) a Mhic ’ill’ ’Ialain” ars esan.

Cha do shaoil mi fhìn sian dheth, ach thuirt mi nach robh e ach ri fun an toiseach. Nuair a bha i ullamh aige, dh’éibh e “Siod a h-aon” ars esan.

[TD 202]

“Well, ma thà,” arsa mise “cha n-fhada gus am bi h-aon an seo cuideachd.”

Bhuaileadh a mach i, agus fhuair sinn a dhà eile. Ach mu robh esan leathach dha’n dàrna té, bha i as a’ chlobhs’ agamsa. “Siod a dhà” arsa mise. “Tha a dhà gus a bhith an seo cuideachd. Tha an t-amm aige cabhag a dheanamh” arsa mise. Mun do chuir esan a mach an dàrna té, bha an treas té agamsa a mach còmhla rithe!

“O” arsa mise “cha dànaig e as an Eilein, fear a ruigeas a leas fiachainn. Faodaidh tu stad a nist.”

O, an truaighe diog a thuirt e, ’s dh’fhàs e cho dearg as an aghaidh! Dh’fhalbh e an uair sin ’s leum e a nall far an fhuirm. “Am faic mi an siosar agad?” ars esan. “Siod e” arsa mise. Rug e air ’s dh’fhiach e e. “Cha n-eil a leithid as a’ lod” ars esan.

“Nach math a’ làmh ’na thachair e?” arsa mise.

“Cha b’urrainn dhi bhith na b’fheàrr” ars esan.

Bha sinn a’ seothach gus a bhith ullamh dha na crogaichean tràth. Thànaig esan a mach agus thuirt e ri Crìslein:

“Hala thusa, a Chrìslein, agus bheir a nuas na bheil far an rathaid mhóir, an taobh-sa ceann na beinne, agus mu’n mhuileann, agus bidh na’s lugh’ againn ri dheanamh am màireach.” Thionndaidh e riumsa:

“A bheil an cù agad?” ars esan.

“Cha n-eil” arsa mise.

“Car son nach dug thu leat an cù” ars esan.

“Cha robh feum ’sa bith agamsa air cù an seo.”

“Da, th’agad ri dol a thrusadh as a’ mhadainn” ars esan.

“O, ma thà” arsa mise “nach eil an cù a muigh romham? Cà’il sibh gus a bhith trusadh?”

“Tha iad an Loch Aoineart” ars esan.

A Dhia, nuair a chuala mise seo, agus na caoirich agam muigh ’sa mhonadh! Bhiodh a h-uile mèath (3) dhiu as an fhang am màireach! Cha do lig mi sian orm, ach nuair a bha Crìslein a’ falbh, thuirt mi ris:

“O, na doir thu staigh ach cho beag ’s as urrainn dhut, fiach am faigh mise air falbh tràth. Cuir an cù riu a mach ris a’ mhonadh.”

“Da, masa h-urra mi” ars esan.

Dh’fhalbh Crìslein agus thànaig e agus aon dà chiad aige! agus dhùraiginn a bhruich nuair a chunna mi na thug e staigh dhiu, agus a’ ghrian a’ cromadh gu math. Well, thuirt mi rium fhìn ma bha teans agam air gin fhaighinn, gur h-ann an nochd, cha ruiginn a leas a dhol a dh’fhiachainn.

[TD 203]

am faighinn ’sa mhadainn. O, thòisich mi air rùsgadh cho trang ’s a b’urrainn mi, siod an oidhche bha e ag radha gun do ghabh mi an caothach!

“O, tha e air a’ chaothach a ghabhail” ars esan.

Bha a’ ghrian dìreach a’ dol fodha nuair a bha sin ullamh. Dh’fhoighneachd mi dhiu cuin a bhiodh iad a’ falbh a thrusadh.

“O, tha mi cinnteach” ars esan “nach bi do dhàil aca ach gus an gabh iad am biadh.”

“O well,” arsa mise “ged a dh’fhalbhadh tu as a’ bhad as a bheil thu, ma thà, bidh mise romhad.”

“O well” ars esan “tha staoil ann am Mac ’ill’ ’Ialain!”

Cha b’ann air an taigh a thug mise m’aghaidh ach air a’ bheinn. Well, fhuair mi a h-uile gin dhiu ach aointé, gun chù gun rud eile ach na pluic! agus dhrive mi chon an taigh’ iad, Agus nuair a ràna mi, bha mo mhàthair, sìth Dhia dha h-anam, ’s bha i ’gam fheitheamh, agus bha e an uair sin uair ’sa mhadainn. Las mi ’n lainnteir agus chrochadh as a’ bhàthaich e, agus thàirneadh a staigh dha’n bhàthaich an dab aca. (4) Dhùineadh an dorus. B’fheudar dhomh a h-uile snaithle a bh’orm a chur dhìom, agus aodach tioram a chur orm. Dh’fhàisgeadh tu a h-uile stitch aodaich a bh’orm le fallus. Nuair a ghabh mi mo bhiadh an uair sin, cha robh mi ach tarraing air a’ bheinn air ais. Well, cha robh mi sian ach dìreach air ceann a muigh dha’n mhonadh a ruighinn, dìreach mi air suidhe aige a’ lasadh na pìoba, nuair a chuala mi an sgread aigesan gu h-àrd air taobh na beinne os mo chionn. Thug an cù air tòiseachadh air comhartaich. Chuala esan e.

“Ha, tha thu ann!” ars esan.

“Tha” arsa mise “cha do rinn thusa an gnothach fhathast orm.”

Nuair a fhuair mi seachad air an trip a bha ’n sin, Dhia, thuirt mi rium fhìn gun digeadh là air choireigin a dheanadh e an gnothach orm, ’s gum b’fheàrr dhomh fhìn a dhol agus a reportadh, na bhith ligeil le duin’ eile dol dh’a reportadh, gu robh iad ann. Thàna mi a staigh gu ruige Gearrabhailteas. Thachair an nighean aige rium a muigh, ’s dh’fhoighneachd mi dhi an robh h-athair a staigh, ’s thuirt i gu robh. agus “thig a staigh” ars ise. Chaidh mi a staigh, ’s bha esan shìos as a’ rùm, ’s chaidh mi sìos. Thànaig e a nuas, O, duine còir! Shuidh e.

“Dé tha sibh a’ deanamh an Loch Aoineart, Aonghuis?” ars esan.

“O, cha n-eil móran” arsa mise.

“An ann riumsa a bha turus agaibh?” ars esan.

[TD 204]

“’S ann” arsa mise.

“Dé ’n turus a th’ann?” ars esan.

“Beagan chaorach a th’agam” arsa mise “air a’ mhonadh agaibh, agus mura h-urrainn duibhs’ àit’ a thoir’ dhaibh ann, ’s ann air a’ mhonadh agaibh a bha iad air an togail riamh, feumaidh mi an cur uam, cha n-eil àit’ agam fhìn dhaibh.”

“Bheil cus ann?” ars esan.

“Tha dha dhiag ann aig a bheil uain” arsa mise, “is beagan do sheasgaich eile còmhla riu.”

“O, well, Aonghuis, air son an urad sin, cha bhi am monadh ach mar a bha e reimhe. Fàg thus’ ann iad o’n a tha iad ann. Tha sinne cur dragh ort fhéin.”

“O, ma thà” arsa mise “sian ’sa bith bhios sibhse ’g iarraidh air an son, bidh mise glé leagte ri thoir’ dhuibh.”

“O, gu dearbh” ars esan “tha thu deanamh feum mhór dhuinn. Fàg thus’ ann iad, Aonghuis.”

Fhuair mise cead am fàgail ann, ’s cha n-fhaigheadh duine dha na bh’air a’ bhaile aointé a chumail!


72. CÙIRT NAN CON (191)

Seo a’ bhliadhna chaidh na cruitean a ghearradh dhuinn ann an Loch Aoineort, dha’n t-seann-fheadhainn a bh’ann. ’S ann aig an tacksman a bha an t-àite roimhe sin, ’s cha robh sinn ach a’ pàigheadh dha’n tacksman. Thànaig teanant ùr gu ruige Ormaicleit, fear a mhuinntir Mhuile, agus sgrìobh sinn an uair sinn a dh’ionnsaigh Lady Cathcart fiach am faigheamaid an t-àite an robh sinn a ghearradh a mach dhuinn fhìn ’na chruitean, nam b’e toil an tuathanaich e.

Well, chuir an Leddi fios chon a’ bhàillidh e thighinn a shealltainn gu dé an t-àite a bh’aig na daoine a bh’ann an Loch Aoineort, ’s gu robh ise faicinn freagarrach gu leòr a ghearradh dhaibh ma bha an tuathanach deònach dealachadh ris. Well, thànaig am bàillidh a mach a choimhead an àite, ’s bha am fear sin ’ga fhaicinn freagarrach gu leòr cuideachd. Well, bha an tuathanach deònach gu leòr an ligeil dh’an ionnsaigh; ge bè rent a rachadh air, bha e air a thoir’ dheth-san. Chaidh an uair sin na cruitean a ghearradh dhaibh. Bha sinn ann naoinear ann an Loch Aoineort an uair sin.

Bha iad a’ fhaighinn lìbhrigeadh unnt’ (1) o’n bhàillidh, dh’fheumadh iad

[TD 205]

saighnigeadh aig a’ bhàillidh, nach biodh cù idir aca. Shaighnig feadhainn aca ceart gu leòr, a h-uile gin aca mu dheireadh, agus bha gu leòr dhiu fhéin aig nach robh sian a dh’fhios aca dé rud a bha iad a’ saighnigeadh. Agus nuair a chruinnich iad, chuir iad an comhairle ri chéile ’s a chunnaig iad ’n rud a rinn iad, gu feumadh iad—nach fheumadh iad cù a bhith idir aca. Well, cha robh e furasda dhaibh an gnothach a dheanamh gun chù, agus gu h-àraid cha robh e furasda dhomhsa e dheanamh, a thaobh bha caoirich agamsa, ’s cha robh rathad agam air an cruinneachadh no falbh leo ’gan dipeadh no a dh’àit’ eile mura biodh cù agam.

’S ann a dh’fheumamaid a’ seo sgrìobhadh chon a’ bhàillidh air ais chor ’s gu feumamaid ar saighnigeadh fhaighinn air ais, a thaobh nach robh fhios againn gu dé rud a bha sinn a’ saighnigeadh, as an amm. Well, chuir e litir ugainn gu robh esan a’ faicinn—gu dé an aon fheum a bhiodh againn air cù? ach gun cuireadh esan air bhialaibh Lady Cathcart e, agus air bhialaibh a’ Bhòrd of Agriculture. Bha seo ceart gu leòr, chaidh seo seachad. Ach glé ghoirid as a dheoghaidh sin, fhuair sinn sumanadh air son a dhol gu ruige Loch nam Madadh air son nan con, a h-uile duine bha ’san dùthaich. Cha robh fios fo’n t-saoghal gu dé an aon rud a dhianamaid, ach gu feumte nochdadh.

Well, ghabh sinn an stìomair sìos, agus an fheadhainn a bha tuath sìos ’s e na fadhlaichean a ghabh iad; agus bha droch-shìde ann as an amm cuideachd. Bha gu leòr dhiu a bha gu math fliuch mun d’fhuair iad chon nam fadhlaichean. Well, bha fear-lagh’ ann an Loch nam Madadh, an Dòmhnallach, agus chaidh iad far an robh am fear sin; ghabh am fear sin an ceus aca, gu rachadh e staigh air an taobh.

Well, ’s e Wilson a bh’aig Lady Cathcart, agus aig bàillidh a’ Chinn-a-Tuath, ’s aig bàillidh na h-Earradh; bha na trì oighreachdan a staigh còmhladh, agus ’s e Wilson a bh’aca sin ag obair. Bha Wilson gu math gleusda. Chaidh iad a Barraidh a null ann, triùir as a h-uile baile, agus sin a bha an Dòmhnallach ag iarraidh as a’ Cheann-a-Deas, agus chaidh triùir againn a Loch Aoineort ann, agus bha mise air fear dhiu. (2) Agus nuair a ràna sinn, thug an Dòmhnallach—Choinnich e sinn, ’s thug e a staigh dha’n oifis aige fhéin sinn. Thuirt e ruinn sinn a sheasamh cruaidh, nach cailleamaid na coin idir.

Dh’inns sinn dha gun sgrìobh sinn chon a’ bhàillidh a dh’iarraidh ar saighnigeadh air ais, gun do chuir e ugainn litir.

“Bheil còpaidh agaibh” ars esan “dha’n litir a chuir sibh dha’ ionnsaigh?”

[TD 206]

“Tha.”

“Tha mi glé thoilichte, ma thà” ars esan. “Fiach a’ seo e.”

Agus thug sinn dha a’ litir a thànaig o’n bhàillidh.

“Ah, well” ars esan “ligidh sinn leis a nist, fiach gu dé rud a nì e, ma thà.”

“Da” arsa mise “tha muinntir Bharraidh an déidh shaighnigeadh nach bi cù idir aca. Shaighnig iad do Wilson ’s tha iad air faighinn air falbh leis a’ stìomair a null. Dh’fheumamaid fuireach dà latha thall.”

Thionndaidh esan dhomh. “Mac an diabhoil” ars esan. “Ach ma ghabhas sibhse mo chomhairle, gabhaidh sibh leis an rud a nì an Siorram dhuibh, am màireach.”

“Deara fhéin, gabhaidh sinne, ’s collach gum bi sinn ceart gu leòr.”

Seo là’r-na-mhàrach, rinn sinn sin, ’s chaidh sinn a staigh dha’n chùirt. Thànaig Wilson dubh, thànaig e a staigh e fhéin, ’s an Dòmhnallach; thànaig a’ sin an Siorram a nuas, chon a’ bheins. Thòisich Wilson air plìodadh nach robh sian a dh’fheum aig na cruiteirean air cù; dh’fhaodadh iad—gu faigheadh iad cead ceithir choin, no trì choin, a chumail as a h-uile baile, ’s gun deanadh sin an gnothach. Thuirt an Dòmhnallach:

“Gu dé mar” ars esan “a nì sinn an gnothach? ’N e bhòtadh fiach có aige bhios na coin a nì iad? Masa h-e, bhòtaidh a h-uile fear air son cù a bhith aige fhéin. No an e cruinn a chur a mach, fiach có air a thig iad? Faodaidh an crann tighinn air an droch-dhuine ’s air an droch-cù. Dh’fhiach mise sin mar thà, agus dh’fhairlich orm gu faighinn dòigh a chur fhathast air.”

Cha robh an Siorram ach ag éisdeachd ris. Thug a’ seo an Siorram uige leabhar, agus bha e coimhead air. Leubh e ’n seo a mach an t-Achd a chaidh a phasadh, ’s an date air an deach e phasadh: gu faigheadh a h-uile cruiteir cù a chumail le exemption, a h-uile tuathanach, bha e ’g ràdh, le exemption.

Dh’éirich Wilson ’na aghaidh an uair sin, agus thuirt e:

“’N e tuathanach” ars esan “a chanas sibh ri cruiteir?”

“’S e” ars esan “ma tha barrachd is aona chaora is mart aige, ’s e oibreachadh a’ ghrùnn air a bheil iad, sin an tuathanach” ars esan. “Tha e collach gu faigh a h-uile duine” ars esan “aig a bheil spréidh, gu faigh iad cù a chumail, mar sin.” Sheall esan air an leabhar, agus thuirt e: “Well, tha e ’san Achd air innse air son duine sa bith, aig a bheil stoc, gu faigh e cù a chumail le exemption” ars esan, ’se tionndadh ris.

[TD 207]

“Well” arsa Wilson “tha gu leòr a’ cumail coin nach eil sgrìobht’ ann am fearann idir.” (3)

“O, well, ma tha stoc aca” arsa an Siorram “feumaidh gu bheil iad ’gan cumail an àiteigin, ma tha stoc aca.”

Thug am bàillidh an uair sin uige an leabhar, a h-uile duine aig an robh cruit as a’ Cheann-a-Deas. Thug cléireach an t-Siorraim uige a h-uile duine bha faighinn licence, agus bha cléireach an t-Siorram a’ leughadh a mach a h-uile duine is iad aig an robh licence. Nuair a bha e tighinn a dh’ionnsaigh fear nach robh fearann idir aige, bha am bàillidh ag éibheach nach robh am fear sin sgrìobht’ ann am fearann idir. Cha robh e sian ach ’ga chur air a mhionnan as a’ bhad as a’ robh e, dìreach. Bha e an uair sin a’ faighinn a cheasnachadh o’n t-Siorram; bheil stoc aige? bheil caoirich aige? beothaichean aige?

Dh’fhoighneachd MacAilfreis (4) “bheil muc aige?” arsa MacAilfreis. Bha an gnothach a’ dol air aghaidh mar sin. Dhia, cha do sgur Wilson an deoghaidh sin; bha Wilson determined gu rachadh an gnothach leis.

Thionndaidh an Siorram ris an uair sin, agus thuirt e:

“Well” ars esan “nam biodh e as an Achd nach fhaodadh Mr Tòmas Wilson a bhith ’g obair ’na aghaidh, no nam biodh e ann” ars esan “gu faodadh e: ach théid againn air Mr Tòmas Wilson a chur ’na shuidhe leis an Achd.”

Leubh e mach an uair sin a rithist an t-Achd dhaibh, ach fiach thusa na shuidh esan an deoghaidh sin! O, dh’fhàs e gu math crosda, an Siorram, an uair sin, agus thog e a làmh, agus:

“Well, faodaidh tu” ars esan “a bhith preachadh fhad’ ’s a thogair thu, ach cha déid thu na’s fhaide na siod” ars esan, ’s e bualadh a làimh’ air an leabhar, Cha b’urrainn e iarraidh air fuireach sàmhach! Bha esan cho math ris fhéin.

Well, fhuair sinn an uair sin clìor a mach, ach gu robh rule ann gu feumadh tu coilear a chumail or ’o chù, agus t’ainm as a’ choilear, air chor agus nan deanadh e cron, ’s gu faight’ e, gum biodh fhios có bu leis e. Bha sin ceart gu leòr.

Nuair a chaidh an sin an Land Bill a phasadh, fhuair sinn an uair sin monadh air son chaorach, agus bha mise an uair sin ag obair air an fhearann, ’s ann bu mhutha bha mi deanamh a dh’obair, na air an iasgach, ach bhithinn ag iasgach a h-uile samhradh, agus ag obair air an fhearann an còrr dha’n bhliadhna. Agus nuair a bhàsaich a’ sin m’athair, cha robh

[TD 208]

còmhla rium an uair sin ach mo mhàthair. Bha mi cumail air aghaidh, bha sinn cumail chaorach, agus bha sinn a’ faighinn air aghaidh math gu leòr; ach bhàsaich an uair sin mo mhàthair. Chum mise air aghaidh an uair sin bliadhna no dhà an déidh bàs mo mhàthar; cha robh mi fhìn a’ gléidheadh mo shlàinte ro-mhath an uair sin, ’s b’fheudar dhomh an stoc a chur bhuam, ach na caoirich; agus sin nuair a retire mise agus a thàna mise gu ruige Fròbost. Agus sin agaibh roinn dha’n chaitheamh-bheatha agamsa! (5)

[TD 209]

<eng>
NOTES

For abbreviations, see Bibliography.

<gai>I. UIBHIST A DEAS<eng> (SOUTH UIST)

<gai>1. Laithean m’Òige<eng> (Boyhood on South Uist)

The first two paragraphs were recorded on January 12th, 1960, the beginning of a short account of his life that Angus MacLellan recorded as an introduction to Stories from South Uist The paragraph about his schooldays was recorded on 6/5/60. The story about the fishing boat that brought the rum from the Isle of Man was recorded on 21/4/60.

1. <gai>Biurla<eng> in my transcription corresponds to [bjø:Lə] recorded by Professor Carl Hj. Borgstrøm, see Dialects of the Outer Hebrides, p. 37. The phonetic transcription used in these Notes is broader than Borgstrøm’s.
2. <gai>Coimhearspa<eng> = ‘waiting for the other man to do it first’, see entry in Fr. Allan McDonald’s Gaelic Words from South Uist.


<gai>2. Am Bàta thànaig a Éirinn<eng> (The Boat from Ireland)

1. <gai>toir<eng> is usual in Angus MacLellan’s speech for toirt.
2. <gai>àsan = iadsan.<eng>
3. <gai>mionaid<eng> ‘a minute’ is the smallest division of time used, so might also be translated ‘moment’.
4. The words in square brackets here were added by Angus MacLellan’s sister Mrs Campbell (Mór Bean Nìll), who was 100 years old on August 4th, 1967.


<gai>3.Calbhaidh<eng> (Calvay)
Recorded on 25/4/61.

1. <gai>A bha gabhail roimhe<eng> = who was acting as his housekeeper.
2. <gai>Ciad-bhainne<eng> = beestings, the first milk of a cow after calving, not very appetizing.
3. The text printed from here to the end of this section is from a different recording (that made on 9/8/60).
4. <gai>aith-bhliadhna,<eng> ‘next year’. Both this form, stressed on the second syllable, and <gai>aithbhliadhn(a),<eng> stressed on the first occur. Distinguished by being written in this way.


<gai>4. An Caitheamh-bheatha a bh’againne<eng> (How we used to live)

1. ea is pronounced eo in a number of words in Uist Gaelic, e.g. <gai>feabhas, feadhainn, leabhar, leaghadh, meabhail, treabhadh.<eng>

14 – 704538 Lochlann. Bd 5

[TD 210]

2. <gai>Ola mhór<eng> is the old South Uist word for paraffin—now usually called <gai>paramainn<eng> or <gai>parafainn.


5. Am Fiabhras Mór<eng> (The Fever)
Recorded on 6/7/60.


<gai>6. Mar a fhuair mi mo sheachd othaisgean<eng> (How I found my Seven Hoggs)

1. <gai>tearbadh<eng> = weaning.
2. <gai>geamciobair<eng> = gamekeeper, stress on first syllable, short i: [gʹmkʹipər].
3. <gai>clobhsa<eng> = a farmyard: [k‘Lousə].
4. <gai>a thogair thu.<eng> One would expect <gai>a thogras tu<eng> ‘which you (will) like’, but Angus MacLellan always uses the past tense in this expression.
5. <gai>’S docha gu bheil.<eng> The vowel of dòcha, ‘more likely’ is regularly shortened in speech, and the word is usually reduced to do’, ’s do’ gu bheil, as occurs frequently in this book.
6. <gai>cuarra, g. cuarradh, dat. cuarraidh,<eng> = quarry, an assimilated loanword. Cp. Seonaidh Caimbeul:
<gai>Théid iad sios far a bheil Ruairi, ’S gheibh iad cuarraidh no metal<eng>
i.e. ‘They’ll go down to Roderick (then the South Uist District clerk) and get work in the quarry or at road-mending’ (Òrain Ghàidhlig le Seonaidh Caimbeul, p. 75).


<gai>7. Catriana Chaluim Chìobair agus Iain Peutan<eng> (Catriana, daughter of Calum the shepherd, and John Beaton)
Recorded on 25/2/60.

1. <gai>leath-amadan,<eng> ‘half-wit’. In the speech of Angus MacLellan and his sister Bean Nìll, the final th (pronounced of course h) of words like leath, math, àmhth, etc., is very clearly heard when a closely associated word follows beginning with a vowel.


<gai>8. Mar a chunnaic mo bhràthair an tòrradh<eng> (How my brother saw a phantom funeral)
Recorded on 1/3/60.

1. <gai>a dh’atharrachadh nan each.<eng> The horses were tethered, and this expression means shifting the tethered horses to fresh ground.
2. <gai>toit,<eng> a small stack of oat or barley sheaves standing in the field, cp. GWSU.
3. <gai>ceanna nan làmh,<eng> ‘the ends of their arms’, i.e. their hands. Làmh means ‘arm’ here (mistranslated in FBM).
4. <gai>dh’fhairlich air a thuigsinn aon fhacal mhàthar dha na thuirt iad,<eng> ‘he was unable to understand a single word of what they said’. Angus MacLellan

[TD 211]

uses màthair ‘mother’ as an intensive in expressions (always negative) like <gai>cha robh stiall mhàthar aodaich air<eng> ‘he hadn’t a single stitch of clothing on him’ (p. 81) and <gai>cha robh teagamh mhàthar agam<eng> ‘I had no doubt whatever’ (p. 176).


<gai>9. Mar a chaidh m’fhoineadh air son coineinich<eng> (How I was fined for shooting a rabbit)
Recorded on 12/1/60, part of Angus MacLellan’s original short autobiography.


<gai>II. AM MILISI<eng> (THE MILITIA)

<gai>10. Mar a liost mi ’sa Mhilisi<eng> (How I joined the Militia)
Recorded on 12/1/60, following No. 8.

1. <gai>clòsaid<eng> = the small room in the middle of a three-roomed Hebridean house. See SSU, p. 207.


11. Pack-drill (Pack-drill in the Militia)
Recorded on 23/2/60, the second part on 6/5/60.

1. When telling this anecdote for the first tune, Angus MacLellan said ‘swallow’. <gai>Annlag-mhara<eng> was used on a later occasion. Apparently this bird is the Stormy Petrel, see Gaelic Words from South Uist.
2. <gai>Tènty<eng> was recorded as the Gaelic for ‘tent’ in Argyllshire by Edward Lhuyd as long ago as 1700. -achan with broad ch is frequent in plurals in South Uist for -aichean.
3.<gai> air a’ chnoc<eng> = outside, out-of-doors. A frequent expression. Mistranslated on p. 149 of SSU.


<gai>12. An turus a thànaig Menagerie a dh’Eilear-nis<eng> (The time the Menagerie came to Inverness)
Recorded on 21/4/60.


<gai>III. TAIGH RÌNIDH<eng> (TIRINIE)

<gai>13. Mar a dh’fhasdadh mi aig tuathanach<eng> (How I engaged with a farmer)
Recorded on 12/1/60, part of Angus MacLellan’s original short autobiography.


<gai>14. An Stoirm Sneachda<eng> (The Snow-storm)
Recorded on 25/2/60.

1. <gai>stàbla.<eng> This form is often used in South Uist, especially by older people, instead of stàbal. Cp. Irish stábla.

14* – 704538 Lochlann. Bd 5

[TD 212]

<gai>15. Obair nan Each<eng> (How I learned to work with horses)

1. <gai>tèarma<eng> = the term, the 28th of May or of November, pay-day on Scottish farms, the dates on which farm workers, who were formerly engaged at hiring fairs, began or terminated their six or twelve months engagements. Cp. Irish téarma.
2. <gai>bosaidh,<eng> Gaelic form of ‘bothy’, the building where unmarried Scottish farm workers used to live, and where they sometimes did their own cooking.
3. <gai>cha ruigea tu.<eng> This form is regular. Cp. Alexander MacDonald, Ais-Eiridh (1751) go’n diona tu, p. 141; na faice tu, p. 14; go d’rinne tu, p. 149.
4. <gai>drilleadh<eng> = covering the turnip seed in the top of earth ridges.
5. <gai>(a’) dol mar pheileir mo bheatha ris,<eng> ‘going all out at it’, cp. p. 45.


<gai>16. Am Fear a rinn am moch-eirigh<eng> (The Early Riser)
Recorded on 9/8/60.

1. <gai>chalcadh iad,<eng> ‘they were caulked’.
2. <gai>muinnleir,<eng> Uist form of <gai>muilleir,<eng> u nasal.


<gai>17. An t-each a b’fheàrr a chunnaig mi<eng> (The best horse I ever saw)
Recorded on 1/3/60.


<gai>18. An làir a thigeadh dhachaigh leatha fhéin<eng> (The mare that came home by herself)

1. Rannoch Moor. This illustrates the tendency of Hebridean speakers to use the English forms of mainland placenames. The correct Gaelic term for Rannoch Moor is <gai>Mòinteach Raineach,<eng> cp. Fr Cyril Dieckhoff’s Dictionary. Similarly Aberfeldy ‘Abair Fealdaidh’ is called <gai>Obair-Pheallaidh<eng> in local Gaelic.


<gai>19. An turus a thug mi gual dha’n àthaidh<eng> (The time I took coal to the kiln)
Recorded on 5/7/60.

1. <gai>coilleadh,<eng> gen. of <gai>coille (dat. coillidh).<eng> Means ‘lignum’ here (and on p. 51) a meaning not given in Dwelly’s Dictionary, but noted by Edward Lhuyd from a Strathspey speaker as long ago as 1704 (see Campbell and Thomson, Edward Lhuyd in the Scottish Highlands, p. 107, 108).


<gai>20. Mar a bha mi falbh leis na beothaichean<eng> (How I took cattle to market)
Recorded on 27/9/60.

1. <gai>ma-sìn.<eng> A horse-drawn vehicle, a trap. Earliest instance recorded by the O.E.D. in this sense is 1687 (Machine).
2. <gai>peileir mo bheatha,<eng> see note no. 5 to Episode 15 above.
3. perhaps <gai>ged ’eireadh<eng> for <gai>ged bheireadh.<eng>

[TD 213]

21. <gai>Na Ceàird a bha barradh nan tuirneap<eng> (How the tinkers topped the turnips)
Recorded on 27/9/60.

1. <gai>barradh<eng> = cutting the tops (leaves) off the turnips, done with a large knife after pulling them out of the ground.


22. <gai>Mr. Raibeart Mingios agus an Tramp<eng> (Mr Robert Menzies and the Tramp)
Recorded on 29/8/61; not included in FBM (probably too late).


23. <gai>A’ Ghàidhlig ann am Peairt<eng> (Gaelic in Perthshire)
Recorded on 6/5/60.

1. <gai>a’ Ghàidhlig ceart<eng> on the tape.
2. See Part I, Note 1.
3. <gai>Dìg<eng> means a ditch in South Uist, a wall in Perthshire.


24. <gai>Na Seann-Chlachan<eng> (Ancient Monuments)
Recorded on 9/8/60.


25. <gai>Cailleach nam Frìth<eng> (Divination)

1. The lady in question, Mrs Angus Cameron, was well known in the 1890s for her ability to psychometrize the position of drowned bodies. She died in 1897. See Folk-Lore, VII 89; and article by Stewart Hunter in Scots Magazine of February 1953, quoting the Rowan Tree Annual of 1907–8 (p. 352). Also Strange Things, pp. 46, 53, 67–8.


26. <gai>Sir Raibeart Mingios agus Sandy<eng> (Sir Robert Menzies and Sandy)
Recorded on 28/4/60.

1. <gai>poitsears.<eng> English plural termination used here, Gaelic plural termination above.
2. <gai>aire-san<eng> is the Uist form of air-san.
3. <gai>geam,<eng> wild game, birds and animals preserved for sport.
4. <gai>lorg mhór choilleadh,<eng> cp. Note 1 to Episode 19.


27. <gai>Mar a chaill Dòmhnall Smios an sporan aige<eng> (How Donald Smith lost his purse)
Recorded on 9/8/60.

1. Miss Mary MacIntosh, then postmistress at Camserney, with whom I discussed this story, said she considered the correct Gaelic for ‘dressmaker’ to be <gai>banalaich.<eng>
2. <gai>tha i comhadach oirnn<eng> = she’s asserting as far as we’re concerned. Cp. Seonaidh Caimbeul, Òrain, p. 55:

[TD 214]

<gai>Comhadaichidh iad air mo mhala
Gun do ghabh mi dhà no trì.<eng>
‘They’ll assert to my face that I took two or three’ (glasses of whisky, when in fact he hadn’t).
3. <gai>cearchaill<eng> = a bolster, a big fat woman.
4. <gai>biod<eng> = a bit [bʎt].
5. <gai>nithinn,<eng> apparently sic, ‘would do’.
6. <gai>Thogadh … shuidheadh.<eng> Angus MacLellan’s fondness for using impersonal forms should be noted. Cp. p. 181 <gai>chualas sgiamh aig a’ bhodach shìos as a’ stàbla; chaidheadh sìos …<eng>
7. <gai>A leabhara!<eng> A common asseveration in Uist and Barra, meaning ‘By the Book’, probably the Missal, see GWSU.
8. <gai>leis bu leis<eng> = whose it was. leis as leis, leis bu leis, the usual way of rendering the genitive of the relative pronoun in Uist and Barra.
9. <gai>mura bi tusa,<eng> sic.


<gai>28. Na Geams a b’fheàrr a chunnaig mi riamh<eng> (The best games I ever saw)
Recorded on 21/4/60.

1. <gai>ga brì = ge bè air bith.<eng> See GWSU <gai>ga brith.<eng>
2. <gai>ag gearradh bhoc,<eng> ‘cutting capers’.
3. <gai>triosdachan,<eng> ‘benches’.
4. Another instance of both Gaelic and English plural terminations being attached to a loanword (cp. the following line in the text). <gai>Fleug<eng> = ‘flake’, which means here a moveable piece of wooden fence, a hurdle.
5. <gai>lobhair e<eng> = ‘he fell asleep’ [Lɔ’ərʹ]. Perhaps from Scots lour, to crouch, huddle. Cp. p. 140.
6. <gai>Clabaigeadh,<eng> clapping, cp. p. 81.


<gai>IV. BOTH RAINICH<eng> (BORENICH)

<gai>29. Mar a chaidh mi do Loch Tumail<eng> (How I went to Loch Tummel)
Recorded on 23/2/61, part also on 9/8/60.

1. <gai>air bàrr nam bròg,<eng> on tiptoe. Presumably Angus MacLellan was first going to say <gai>air a chorra-bhùthag<eng> or <gai>air a chorra-bhìod.<eng>


<gai>30. An oidhche rug a’ bhó<eng> (The night the cow calved)
Recorded on 5/7/60.


<gai>31. Mar a bha amhach ghoirt agam<eng> (The Chill)
Recorded on 23/2/61.

1. <gai>oillsgin,<eng> an oilskin (assimilated loanword).
2. <gai>a h-uile mac oidhche,<eng> every single night. Cp. GWSU, <gai>a h-uile h-aon mhac latha,<eng> every single day.

[TD 215]

3. <gai>na bu dona,<eng> sic.
4. <gai>gus a dhol as mo rian,<eng> ‘about to go off my head’.
5. <gai>lamhan,<eng> pronounced [Lau’ən], so the a is not marked with an accent in this text.
6. <gai>stoirm,<eng> here = noise. Cp. OLMNA p. 41, <gai>Stoirm a’ challtainn ris a’ chuileann;<eng> p. 47, <gai>an cluinn sibh stoirm na cléitheadh;<eng> p. 59, <gai>cluinnt’ an stoirm gam marcrachd<eng> (of horses); p. 25, <gai>stoirm nan gobhar ri taobh na h-abhann.<eng> Cp. O.N. stormr, ‘uproar, tumult’.
7. <gai>criod (cnead),<eng> anything wrong with one’s health, cp. GWSU. One of a number of words used often negative sentences, e.g. <gai>cha n-eil criod air, cha do dh’ich e caiteag, cha do dh’òl e diar, cha d’fhuair e gearradh,<eng> approaching such usages as ne … pas, rien, jamais etc. in French.


<gai>32. An t-Éireannach ’s na postachan<eng> (The Irishman and the posts)
Recorded on 9/8/60.

1. There is a pause after ann. <gai>Am bodach<eng> refers to the Irishman.


<gai>33. Na Basagails<eng> (The Bicycles)
Recorded on 9/8/60. The second part was not included in FBM.

1. <gai>Shàbhail a’ chailleach,<eng> ‘the old lady was saved’. <gai>sàbhail<eng> is both transitive and intransitive in South Uist.
2. <gai>fhuair esan a chriùdadh gu h-olc,<eng> ‘he was badly hurt’.


<gai>34. Bann-Uachdaran Fhionn-Chaisteil<eng> (The Lady of Fincastle)
Recorded on 9/8/60.

In the translation in FBM, ‘Mrs Barber’ should read ‘Mrs Barbour’. The fête described by Angus MacLellan here was reported in the local press at the time.

1. <gai>clapaigeadh,<eng> see note no. 6, Section 28.


<gai>35. An Tramp a thànaig a Loch Tumail<eng> (The tramp who came to Loch Tummel)
Recorded on 5/7/60.

1. <gai>stiall mhàthar aodaich,<eng> cp. note no. 4 to Section 8.
2. <gai>aire-san,<eng> see note no. 2 to Section 26.
3. <gai>beula fodair<eng> = ‘a bale of straw’.
4. <gai>crùgan,<eng> ‘a handful’, cp. Irish crúca.


<gai>V. ROWARDENNAN

36. Mar a chaidh mi a Rowardennan<eng> (How I went to Rowardennan)
The first three paragraphs are part of the original recording of 25/2/60, that was translated in SSU. The rest of this section was recorded on 12/1/60 on another tape.

[TD 216]

1. <gai>bha an citsinn gus a dhol fo theine air fad aca,<eng> ‘they were going to turn the kitchen completely upside down’.
2. <gai>gu math brothach,<eng> ‘pretty crossly’. Cp. GWSU.
3. <gai>thànaig rachd ’na amhaich,<eng> ‘a lump came into his throat’.


<gai>37. Rob Baird agus Bean Uilleim<eng> (Rob Baird and William’s wife)
Recorded on 23/2/61.

1. <gai>nam mòls,<eng> ‘of the moles’. Assimilated loanword with English plural termination. There are no moles in the Outer Hebrides, so the Gaelic terms for them, e.g. <gai>famh<eng> or <gai>toranach<eng> (recorded by Lhuyd in Argyll and from an Inverness-shire speaker in 1699 and 1704 respectively) or <gai>famhan<eng> (Dieckhoff, Dictionary based on the Glengarry dialect) are little known there, if at all.
2. <gai>mu choinneamh uinneig,<eng> i.e., (working) opposite a window, where someone can keep an eye on you.
3. <gai>air a’ chnoc<eng> very clearly means ‘outside’ here.


<gai>38. Loch Lomonn<eng> (Loch Lomond)
Recorded on 1/3/60 and 21/4/60, the first part in response to my question about what fishes there were in the loch.

1. <gai>taobh an iar.<eng> The west side of South Uist is referred to.
2. <gai>stuagh marbh.<eng> A swell breaking on the shore when there is no wind.
3. <gai>o bhlad gu blad,<eng> literally ‘from an open mouth to an open mouth’, i.e., of a small boat, rocking from the trough of one wave to the trough of the next. I am obliged to Mr John MacInnes M.B.E., Daliburgh, for the explanation of this expression, which is not to be found in the dictionaries.


<gai>39. Na Poitsears<eng> (The Poachers)
Recorded on 27/2/60.

1. <gai>deargadh éisg,<eng> cp. GWSU.
2. <gai>Bha an seo an cadal ’gam thoir’ fhìn a mach,<eng> ‘at this point sleep was overcoming me myself’.
3. <gai>plantain<eng> = a plantation, assimilated loanword.


<gai>40. Sandy Blair agus an t-Iasad<eng> (Sandy Blair and the Loan)
Recorded on 9/8/60. This section reminds one of the proverb <gai>‘na biodh an t-iasad a’ rànaich a’ tighinn dhachaigh’<eng> ‘let not the loan come home weeping’ recorded by Fr Allan McDonald in South Uist.

1. <gai>a theans<eng> = by chance.
2. <gai>seamad<eng> = semmit, a flannel undershirt.
3. <gai>bha mise ’ga thoir’ as mo chorp fhéin,<eng> I was taking it out of myself, was exhausting myself doing his job for him.

[TD 217]

4. <gai>a bha ’gam ruighinn,<eng> ‘that was getting me down’. See GWSU under ràinig.
5. <gai>an waits.<eng> The watch for the poachers described in section 40, which Blair had instigated and Angus MacLellan had sabotaged, fearing that if the poachers were caught his own friends would get into trouble.
6. <gai>leum an nàdar orm,<eng> ‘I lost my temper’.
7. <gai>’s e leum chon a’ chnoic,<eng> ‘and he dashing off’.
8. <gai>tarplain,<eng> a tarpaulin (assimilated loanword).
9. <gai>bha e dona leam.<eng> In Uist tha can be used with le, contrary to literary usage. Perhaps this originated with <gai>tha dùil a’m<eng> (for agam) ‘I expect’ being taken as tha dùil leam.
10. <gai>tha mi air son mo lamhan a sheasamh dhuibh,<eng> ‘I want to stand you a drink’.


<gai>41. An turus a thànaig an gual a Rowardennan<eng> (The time coal came to Rowardennan)
Recorded on 5/7/60.

1. <gai>or ’o<eng> (also written orra in some texts), colloquial for <gai>air do,<eng> ‘on thy’.
2. <gai>ach bu dig an latha<eng> ‘but the day would never come’. Cp. <gai>nar bu tig an dìle<eng> ‘may the day never come’, GWSU p. 99.
3. ball here is the English word.
4. <gai>dùcadh<eng> = wading.
5. <gai>gun diùc air sianar,<eng> ‘without six men being insufficient’, i.e. six men were not enough for the job.


<gai>42. An turus a thug mi dhachaigh an togsaid pharafain<eng> (The time I took home the barrel of paraffin)
Recorded on 5/7/60.


<gai>43. Mar a mharbh mi an coileach dubh<eng> (How I shot the blackcock)
Recorded on 5/7/60

1. <gai>tàr(r)<eng> means (a) to go away (b) to manage (to do something). Cp. p. 138, and GWSU.


<gai>44. Obair na deoch ann an Rowardennan<eng> (The drink trade at Rowardennan)
Recorded on 21/4/60.

1. The tape sounds like <gai>an ceann dha treiseig, or an ceann dhaibh treiseig.<eng>
2. ‘Spirit’ was the term for the better kind of whisky, costing 4/6 a bottle.

[TD 218]

<gai>45. An turus a ghlanadh seileir Rowardennan<eng> (The time the cellar was cleared out)
Recorded on 21/4/60.

1. Idiomatic use of is. ‘Clear of the hotel’. Cp. <gai>ullamh is e<eng> ‘finished with him’, p. 170, and GWSU.
2. a fhrock, his frock coat.


<gai>46. Mar a rinn mi an t-Éireannach mór a chur a mach as a bhàr<eng> (How I got the big Irishman to leave the bar)
Recorded on 5/7/60.

1. morning = a glass of liquor taken before breakfast (Scots: Chambers’s Scots Dictionary).
2. <gai>na deoch.<eng> Genitive same as nominative here.


<gai>47. Am fear a chaidh ceàrr as a’ cheann<eng> (The man who went wrong in the head)
Recorded on 27/2/60.

1. <gai>troch,<eng> a trough (Scots).
2. <gai>bha e straointe fosgailte,<eng> it (the door) was ajar.


<gai>48. No. 13 ann an Rowardennan<eng> (Room number 13 at Rowardennan)
Recorded on 1/3/60, and again on 24/4/60.

1. <gai>bha an taigh a’ soundadh dha,<eng> the house was resounding to it. ‘Sound’, noun and verb, have also been borrowed by Welsh (sŵn, swnio), and ‘soundadh’ might well be treated as an assimilated loanword in Scottish Gaelic.


<gai>49. An turus a dh’fhalbh mi a sheòladh còmhla ri Uilleam ’s a bhean<eng> (The time I took William and his wife for a sail)
Recorded on 21/4/60.

1. <gai>nach ann ort tha ’n oak,<eng> i.e. aren’t you a hard fellow.
2. <gai>thill siod,<eng> ‘yon (man) came back’.
3. <gai>ach tarraing air an taigh,<eng> i.e. William and his wife went straight to their own house at Ross, without going into the Rowardennan Hotel at all.


<gai>50. Uilleam agus na Bòcain<eng> (William and the Apparitions)
Recorded on 25/2/60.

1. <gai>cha tàradh esan e fhéin a shìneadh as a’ leabaidh,<eng> ‘he hadn’t managed to stretch himself on the bed’.
2. The word for ‘horn’ is often pronounced as if spelt <gai>adhraic,<eng> in South Uist and Barra, but Angus MacLellan said <gai>adhairc.<eng>
3. <gai>a staigh fo fhear dha na bùird.<eng> These words were spoken rapidly, and fo

[TD 219]

fhear is not very clear on the tape, but it is evident that William was underneath the table, not on it, as was mistakenly said in FBM.
4. <gai>na faigheadh e<eng> seems to be clear on the tape, though one would expect <gai>cha n-fhaigheadh,<eng> or <gai>cà ’m faigheadh,<eng> the latter suggested by Mrs MacPhee.
5. A striking clock interferes with the audibility of the tape here.


<gai>51. Uilleam agus a’ Phàirc thuirneap<eng> (William and the field of turnips)
Recorded on 27/2/60.

1. <gai>gu dé bu sgial dha’n àite bhith mar seo,<eng> ‘what was the meaning of the place being like this?’ (Sgial used for ciall in this expression).
2. Another instance of the intransitive use of <gai>sàbhail.<eng>
3. These lines were spoken very rapidly, indeed excitedly, being the climax of the story. What had happened was this: the fence which Angus MacLellan had made to protect the turnip clamps in the field, was made of wood; he had driven wooden fence posts 5½ feet long into the ground, and had nailed to them horizontally a number of ‘slabs’, rough pieces of timber produced at the sawmill from the outside of trees, and used for fencing. William had taken a hammer and knocked out the slabs between two of the fence posts from the inside, thus leaving an opening <gai>(cachaileith)<eng> through which the cattle which he was supposed to be looking after could come and help themselves to the turnips, thus saving him from the trouble of taking food to them.
4. <gai>stuagh liath air—a mach o’n dorus.<eng> These are the words which appear to be on the tape, referring to a cloud of mouldy dust that came out when Angus MacLellan opened the door of the cowshed. At the time that I was translating FBM, someone suggested that the words were <gai>bha struth do bhuachar a’ tighinn a mach o’n dorus<eng> ‘a stream of cow-dung was coming out of the door’, but that cannot be right, as Angus goes on to say that he didn’t know when a cattle beast had last been inside.
5. <gai>le wire bhioraich,<eng> ‘with barbed wire’. Wire should really be considered an assimilated loanword in Sc. Gaelic by now. Like <gai>feans<eng> it is feminine.
6. <gai>gabhaidh cuarra an rathaid mhóir,<eng> i.e. let them go and camp in a quarry by the high road like tinkers.
7. Note the distinction, which is always made in Angus MacLellan’s Gaelic, between <gai>seirbhiseach<eng> ‘a farm worker, farm servant’, and <gai>searbhana<eng> ‘a domestic servant’.


<gai>52. Uilleam agus am Fiadh<eng> (William and the Deer)
Recorded on 27/2/60, no pause between this anecdote and the preceding one.

1. <gai>agus croit oirre<eng> ‘and she bulging’.
2. <gai>biodh e fhéin a’ deanamh lagh ribh,<eng> we might say ‘and he can read you the riot act’. Cp. lagh in GWSU.

[TD 220]

<gai>53. Mar a dh’fhàg mi am bodach Kane<eng> (How I left old Kane)
Recorded on 23/2/60.

1. <gai>(a) shìomaineachadh nan dais,<eng> to put heather ropes on the haystacks.
2. <gai>cha robh mise an taing mo sgrìonadh,<eng> ‘I was not obliged [to you] for screening me’.


<gai>VI. DAIL-MHÀILIDH<eng> (DALMALLY)

<gai>54. Mar a chaidh mi a Dhail-Mhàilidh<eng> (How I went to Dalmally)
Recorded on 27/4/61.

1. Angus MacLellan said <gai>Canaidh,<eng> ‘Canna’, on the tape, but local inquiry made it certain that Calum MacNicol was from the neighbouring island of Eigg.


<gai>55. An treobhaiche a b’fheàrr<eng> (The ploughing-match)
Recorded on 25/4/61.

1. A well-known proverb.
2. <gai>fiaraing,<eng> Scots feering, ‘the furrow drawn out to mark the ‘riggs’ before ploughing the whole field’ (Chambers’s Scots Dictionary).


<gai>56. An Làir<eng> (The Mare)
Recorded on 1/3/60.


<gai>57. An Driver a b’fheàrr ann an Alba<eng> (The best driver in Scotland)
Recorded on 25/4/61.

1. MacColl in English.


<gai>58. A’ chiad mhotor a chunna mi<eng> (The first motor-car I ever saw)
Recorded on 25/4/61, in the middle of a piece on sea fishing, in response to a question of mine which was really intended to ask about motor boats.


<gai>59. Dòmhnall Beag Mac Niocail<eng> (Little Donald MacNicol)
Recorded on 1/2/64, after the publication of FBM.

1. <gai>seugars,<eng> the shakers of the threshing mill, inside which mill Donald MacNicol had hidden.


<gai>60. Dòmhnall Beag agus am Buntàta<eng> (Little Donald and the potatoes)
Recorded on 1/2/64, the last autobiographical anecdote I recorded from Angus MacLellan.

1. <gai>drìleag,<eng> cp. GWSU <gai>grìolagan,<eng> small potatoes.

[TD 221]

<gai>61. Am meàrlach<eng> (The thief)
Recorded on 9/8/60.


62. Anderson agus John Moffatt (Anderson and John Moffatt)
Recorded on 9/8/60.


<gai>63. Anderson agus am pige<eng> (Anderson and the jar of whisky)
Recorded on 9/8/60.


64. An Tramp (The Tramp)
Recorded on 25/2/60.

1. Donald MacLeod, Dòmhnall Nìll, was living and working as gardener on the Isle of Canna when the writer went there in 1938. He had gone to Dalmally a year after Angus MacLellan did, around 1900.
2. <gai>ma tha beag leat na fhuair thu,<eng> if you don’t feel it much what you got. Another instance of the use of tha + le.
3. <gai>ghabhadh esan a<eng> chare, ‘he’d take care of him’.
4. <gai>Cha bu cheamha leam air mo thuarasdal e,<eng> ‘I wouldn’t for all my wages’. See Ceamh in GWSU.
5. <gai>’s ann a mhuinntir a’ Chinn-a-Tuath a bha e,<eng> he belonged to North Uist.


<gai>65. Mar a dh’fhalbh mi a Dail-Mhàilidh<eng> (How I left Dalmally)
Recorded on 9/8/60.

1. <gai>bha i ’n sin aige as a’ ghrùnnd,<eng> he owned it outright, he was a freeholder.


<gai>VII. UIBHIST A RITHIST<eng> (UIST AGAIN)

<gai>66. An t-Iasgach<eng> (Fishing)
First two paragraphs were part of recording made on 12/1/60; the next three (story of how the boat went dry on the rock while Angus MacLellan and Johnny MacAskill were asleep) on 23/2/60; the next three (story of the night Angus got soaked) on 6/5/60; the rest of this section on 25/4/61, mostly in response to my questioning about fishing in the old days.

1. ‘gale’ is actually assimilated to Gaelic phonetics, pronounced [gʹælʹ].
2. <gai>flanainn,<eng> a flannel undershirt; <gai>flanainnean,<eng> a set of flannel underwear.
3. <gai>na Tròidich,<eng> the East coast fishermen. Cp. GWSU, <gai>Tròdhsach,<eng> possibly ‘a Montrose man’.
4. The merchants only paid the price of half a lobster for a lobster with only one claw, however big the lobster was. Cp. Òran nan Giomach, by Seonaidh Caimbeul:

15 – 704538 Lochlann. Bd 5

[TD 222]

<gai>Agus an déidh a h-uile rud
Nuair a théid an cruinneachadh,
Ged a dhianainn dusan dheth
Bidh cus dhiu air leath-spòige.<eng>
‘And, after everything, when they (i.e. the lobsters) have been collected, though I would make up a dozen, many of them would have only one claw.’ (Òrain, p. 11)


<gai>67. Sealgaireachd<eng> (Hunting)
Recorded on 28/4/60.

1. <gai>Cù mór coilearach dubh,<eng> a big black dog marked white round the neck.


<gai>68. An Dobharchu<eng> (The King Otter)
Recorded on 27/2/60.

1. <gai>ligidh,<eng> a canal or open drain.
2. <gai>bòrd an locha,<eng> the verge of the loch.
3. For the qualities attributed to the skin of the King Otter, see note on p. 64 of Campbell and Thomson, Edward Lhuyd in the Scottish Highlands; also Carmina Gadelica, IV 2.


<gai>69. Alasdair Mór ’s an stoirm<eng> (Alasdair Mór and the storm)
Recorded on 9/8/60.

Alasdair MacIntyre, ‘Alasdair Mór mac Iain Dheirg’, who lived at the back of Ben More in South Uist, was a famous Gaelic storyteller. Thirteen of the forty-two stories translated in SSU were learnt by Angus MacLellan from him. His son, the late Donald MacIntyre, maintained the tradition, and recorded a number of stories for the Rev Fr John MacLean.


<gai>70. Alasdair Mór ’s na h-othaisgean<eng> (Alasdair Mór and the hoggs)
Recorded on 9/8/60.

1. <gai>smod do chil,<eng> ‘a spot of keel’. Keel is colouring matter, red, blue, or green, used to mark sheep in different ways so that different classes can be distinguished. A hogg is a sheep between the age of 6 and 18 months.
2. <gai>urball,<eng> i.e. <gai>urball na seacaid,<eng> the tail of his jacket, which he had taken care to dip in the river, to make it appear that he had been out in the rain.


<gai>71. Mar a ghléidh mi mo chuid chaorach<eng> (How I managed to keep my sheep)
Recorded on 23/2/60.

1. <gai>Crislein<eng> = Christie.
2. <gai>Hùidseadh ort,<eng> ‘get a move on’.
3. <gai>a h-uile mèath dhiu,<eng> ‘every bleat of them’.
4. <gai>an dab aca,<eng> ‘the whole lot of them’.

[TD 223]

<gai>72. Cùirt nan Con<eng> (Our dogs in the dock)
Recorded on 23/2/61.

1. <gai>Bha iad a’ faighinn lìbhrigeadh unnt’,<eng> i.e., when they obtained entry into the crofts, when they got their leases.
2. <gai>bha mise air fear dhiu,<eng> ‘I was one of them’.
3. <gai>nach eil sgrìobht’ ann am fearann idir,<eng> ‘who are not registered landholders at all’.
4. Andrew MacElfrish. He was also clerk to the South Uist School Board, see F. G. Rea, A School in South Uist, pp. 132, 159.
5. The last paragraph here comes at the end of the recording made on 12/1/60, and the last sentence of it is a remark made by Angus MacLellan after the recording was finished.

[TD 224]

BIBLIOGRAPHY

In view of the importance of the dialect of South Uist for students of Scottish Gaelic, the following list of texts, dialect studies, and lexicographical work connected with South Uist Gaelic may be of interest.

BORGSTRØM, Professor CARL HJ., The Dialects of the Outer Hebrides (Norsk Tidsskrift for Sprogvidenskap Suppl. Vol. 1, Oslo 1940). Includes material noted at Lochboisdale.
CAMPBELL, J. F., Leabhar na Féinne. London, 1872. Heroic ballads; some originally taken in South Uist.
—— West Highland Tales. Four volumes. Paisley, 1890 (second edition).
—— More West Highland Tales. Edited by J. G. MacKay. Two volumes, Edinburgh, 1940 and 1960. These six volumes of stories collected by J. F. Campbell and his collaborators (there are more in MS) contain many items taken down in South Uist.
CAMPBELL, J. L. and COLLINSON, FRANCIS, Hebridean Folksongs; the MacCormick Collection of Waulking Songs. Oxford, 1969; waulking song texts written down by Donald MacCormick, Kilphedir, South Uist, in 1893 (tunes added from recordings [Volume II in preparation]).
CAMPBELL, J. L. and MACINNES, JOHN, Òrain Ghàidlig le Seonaidh Caimbeul (Dunfermline, 1936) (Gaelic poems by John Campbell, the South Lochboisdale bard, 1859–1944).
CAMPBELL, J. L., Sia Sgialachdan, Six Gaelic Stories from South Uist and Barra (Edinburgh, 1938).
CAMPBELL, Mrs. NEIL (sister of Angus MacLellan), A’ Chiad uair a dh’ fhàg mi Uibhist (‘The first time I left Uist’) Gairm No. 32 pp. 314–317. Transcribed from a tape recording made by J. L. Campbell.
—— An Dàrna àite dha’n deach mi (‘The second place I went to’) Gairm No. 33 p. 51. Transcribed from a recording by J. L. Campbell. Mrs. Neil Campbell was 100 years old on August 4th, 1967.
CARMICHAEL, ALEXANDER, Carmina Gadelica (five volumes; Edinburgh 1928, 1940, 1941, 1954). Contains much material collected in South Uist.
CRAIG, K. C., Orain Luaidh Màiri Nighean Alasdair (Edinburgh 1949; traditional waulking song texts) (OLMNA).
—— Sgialachdan Dhunnchaidh (Edinburgh, 1944; five heroic stories taken down from the late Duncan MacDonald, Peninerine 1879–1950).
HENDERSON, Rev. GEORGE, D. D., Ciad Mhac Riogh Africa (The first son of the King of Africa) (Guth na Bliadhna II 353: taken down from John MacKinnon, Daliburgh. One of a considerable number of stories and ballads Henderson took down in South Uist in 1892, most of which remain unpublished).

[TD 225]

—— Leabhar nan Gleann (Inverness, 1898) (Contains inter alia the texts of songs collected in South Uist in 1892).
MCDONALD, Rev. Fr. ALLAN, Bàrdachd Mhgr. Ailein (Edinburgh, 1965).
—— Gaelic words & Expressions from South Uist and Eriskay (Dublin, 1958) (GWSU).
—— Leabhar-Latha (Published in Gairm, vols 1 & 2) (Diary kept in Gaelic in March 1898).
MAC ’ILL ’FHINNEIN, GORDON, Gàidhlig Uibhist a Deas (Dublin Institute for Advanced Studies, 1966).
MACINTYRE, DONALD (Dòmhnall Ruadh), Sporan Dhòmhnaill (original poems, edited by the Rev. Somhairle MacMillan and published by the Scottish Gaelic Texts Society; Edinburgh, 1968).
MACLEAN, Dr. CALUM, An Donn Ghuailleann (version of the ‘Cattle Raid of Cooley’ recorded from Angus MacLellan in 1959. See Gairm No. 29 p. 67, and Arv vol. XV pp. 160–180, 1959).
MACLELLAN, ANGUS, Stories from South Uist, translated by J. L. Campbell (London, 1961, SSU) (particular Gaelic words and expressions noted).
MACRAE, PEIGI (b.c. 1869) Catriana nighean Eachainn (‘Catriana, daughter of Hector’). Catriana was a seer. Transcribed from a recording made by J. L. Campbell. See Gairm No. 9, p. 58, and Scots Magazine of October 1955.
SHAW, MARGARET FAY, Folksongs and Folklore of South Uist (London, 1955).

[TD 226]

GLOSSARIAL INDEX

This Index includes words not found in Edward Dwelly’s Illustrated Gaelic Dictionary, words used in senses not recorded by Dwelly, and dialect forms. It provides some further contexts for words found in Fr Allan McDonald’s Gaelic Words from South Uist.

List of Abbreviations
adj.		adjective
adv.		adverb
dat.		dative
dial.		dialect
f.		feminine
gen.		genitive
intr.		intransitive
m.		masculine
n.		noun
neg.		negative
per.		person
pl.		plural
pn.		pronoun
dem. pn.	demonstrative pronoun
tr.		transative
vb.		verb
vbl. n.		verbal noun

ELSH		J. L. Campbell and Derick Thomson, Edward Lhuyd in the Scottish Highlands, Oxford, 1963.
S.C.		Seonaidh Caimbeul, Orain Ghàidhlig, Dunfermline, 1936.

Other abbreviations can be found in the Bibliography. Numbers not preceded by the word note refer to pages.

<gai>à,<eng> pn. = e, he, when stressed, 86, 171
<gai>Àbhrsair, (Àrsair),<eng> Satan, 94. (Dissyllabic: cp. SC 83)
<gai>aghaidh, ’s ann air athair a thug e a. an toiseach,<eng> he turned on his father first, 138
<gai>àicheadh,<eng> a dhol as à., to deny it, 89
<gai>aichearra, aichearr,<eng> short, 104, 149
<gai>aire-san,<eng> dial. for <gai>air-san,<eng> 40, 51 etc. See notes 26.2, 35.2
<gai>aithngheadh,<eng> 51, 133, <gai>aithnghidh,<eng> 70, <gai>aithnghinn-sa,<eng> 99, survivals of forms in -ighim. Cp. <gai>fairgheadh,<eng> 16, 17, <gai>dh’fhairgheas,<eng> 139. Such forms survive also in the case of <gai>caraich,<eng> move, <gai>fuirich,<eng> wait, amongst the older generation in South Uist.
<gai>aithnte,<eng> dial. for <gai>aithne,<eng> 67, 128
<gai>amhach,<eng> neck, in idiom <gai>ge b’oil leis an amhaich aige (agad),<eng> 177, 200. In English one might say ‘although it stuck in his throat’.
<gai>annlag-mhara,<eng> stormy petrel, 24; see note 11.1
<gai>aon,<eng> some, <gai>aon ochd clachan diag,<eng> some eighteen stones, 54
<gai>àsan,<eng> dial. for <gai>iadsan,<eng> 47 etc.
<gai>atharrachadh nan each,<eng> shifting the horses’ tethers, 19

[TD 227]

<gai>athoich,<eng> an a., next night, (when stressed on first syllable), 100; but also <gai>ath-oidhche,<eng> stress on second, same page.

<gai>bacagan, b. a’ dol oirre a null ’s a nall,<eng> she staggering this way and that, 21
<gai>bad,<eng> as a’ bh., on the spot, 207
<gai>Badhlach,<eng> a Benbecula man, 134, 136
<gai>banalaich,<eng> Perthshire word for ‘dressmaker’. See note 27.1
<gai>bàrr nam bròg,<eng> am b., on tiptoe, 67
<gai>barradh,<eng> cutting the leafy tops off turnips, 46, See note 21.1
<gai>beadainn,<eng> bedding for cattle or horses, 88, 152
<gai>bealaidh,<eng> a broom, 141
<gai>beinn,<eng> the common grazing in South Uist, 8, 18 (see GWSU)
<gai>beula,<eng> a bale, 83, 152
<gai>biachadaich,<eng> yelling, 172
<gai>biod,<eng> a bit, 55 etc.; see note 27.4
<gai>bìog,<eng> a word, a sound, 176
<gai>biorach,<eng> a piked dogfish, Acanthias vulgaris, 194
<gai>Biurla,<eng> the English language, 47, 96, 175. See note 1.1
<gai>blad,<eng> the trough of a wave, 98. Or gunwale of a boat? Apparently either meaning is possible.
<gai>blàr,<eng> outside, 176
<gai>boc,<eng> ag gearradh bh., cutting capers, 61
<gai>bochd,<eng> ill, 4
<gai>bochdainn,<eng> illness, 142
<gai>bòrd, b. an locha,<eng> the edge of the loch, 121, 122, 196
<gai>bosaidh,<eng> a bothy (the outhouse occupied by unmarried male farm workers) 36, etc.
<gai>bòtainnean,<eng> long boots, 61
<gai>botraigeadh,<eng> bothering, 118 (the English word ‘bother’ is itself a borrowing of the Gaelic bodhar)
<gai>brag,<eng> a sharp noise, 23
<gai>broth,<eng> a rash, 12
<gai>brothach, gu math b.,<eng> pretty angrily, 88, 105
<gai>brusaigeadh,<eng> bruising, 44
<gai>burral,<eng> an auger, 47 (Perthshire word)
<gai>buta,<eng> a buoy (formerly made of an inflated dog skin), 194

<gai>cà = c’àite,<eng> where? 87 etc. <gai>cà’il = c’àite am bheil
càirich,<eng> put, <gai>càradh,<eng> putting, 152, 169, 173, 200; mend, 147
<gai>ceamha, cha bu ch. leam air mo thuarasdal e,<eng> I wouldn’t do it for all my wages, 182. See note 64.4
<gai>ceann-latha,<eng> terminal date; bha an c. aice air a dhol seachad, she was overdue, 70.
<gai>ceanna nan làmh,<eng> the hands from wrist to finger tip, as distinct from làmh meaning hand and forearm, 19
<gai>cearchaill,<eng> a big fat woman, 54
<gai>cearraids,<eng> a carriage, 30

[TD 228]

<gai>ciad-bhainne,<eng> beestings, the first milk of a cow after calving, 8
<gai>cianda,<eng> dial. for <gai>ceudna. An aon chianda,<eng> the same way, 44
<gai>cidhe, cìdh’,<eng> a quay, pier, 120, 121, 122 etc.
<gai>clapaigeadh,<eng> clapping, 65, 81
<gai>cleabhar,<eng> ‘clever’ in the sense of ‘quick’, 197
<gai>clìor,<eng> vb. and adj., clear, 124, 179 etc. See is.
<gai>clisg,<eng> take fright, 150
<gai>clobhsa,<eng> a farm-yard, 16 etc.; a space between buildings, 44
<gai>clog,<eng> a beetle (Scots ‘clock’) 139
<gai>clòsaid,<eng> the small bedroom in a three-room cottage, 22, 23. See SSU 207
<gai>cnàmh,<eng> to break, shatter, 181
<gai>cnàmhag,<eng> a husk (of turnips here), 141
<gai>cnapach,<eng> a lump; <gai>ceithir do chnapaich chlachan,<eng> four fair sized stones, 158; <gai>cnapach do ghille,<eng> a lump of a lad, 121, 135, 153; <gai>c. do ghille no do nighean,<eng> a fair sized lad or girl, 151; used alone for ‘lad’ or ‘lass’, 8, 100; of fish, <gai>dà bhreac aice, agus do chnapaich mhatha cuideachd,<eng> she had two trout, and good sized ones too, 167
<gai>cnoc,<eng> gen. cnoic, means ‘ground’ in the expressions air a’ ch., 25, 51, 64, 65, 104, 119, ris a ch., 65; means ‘outside’ in air a’ ch., 94; air c., 96; air fheadh (?) a’ chnoic, 41; chon a’ chnoic, 180.
<gai>cnuacach,<eng> solid, deep, 28
<gai>coca, pl. cocannan,<eng> n.f., a small pile of hay, 105, 106, 108; <gai>coca mhór,<eng> a haystack (in the field) 112
<gai>cogadh, a’ cur c. rium,<eng> troubling me, 134
<gai>coilearach, cù c.,<eng> a black dog coloured white around his neck, 194
<gai>coille<eng> = wood (lignum), 42, 51, 123 (Recorded by Edward Lhuyd in this sense from an Inverness-shire speaker in 1704, see ELSH 107, 108)
<gai>coimhearspa,<eng> hanging back, waiting for the other man to do it first, 6, 7
<gai>còir,<eng> a lease, 49
<gai>comhadach,<eng> asserting, 54
<gai>còpadh,<eng> coping (a cart), 116
<gai>corca,<eng> dial. for coirce, 148, 157
<gai>corp,<eng> in expression ’ga thoir’ as mo (a, ar) ch. fhéin, taking it out of myself, him, us, etc., 104, 105, 187; bheir mise as a ch. e, I’ll take it out of him, 102; ’s daor a thànaig e as a ch. fhéin, he earned it by the sweat of his brow, 58; bha e cur as a ch. as a’ bhàr, he was blowing off steam at the bar, 158
<gai>cosanta, luchd c.,<eng> workers, 81
<gai>craicte,<eng> cracked, crazy, 53, 55
<gai>cran,<eng> a derrick, 115
<gai>cridhe,<eng> in expressions of the type <gai>cha robh chridhe agamsa air …<eng> I did not dare to, 82, 156; <gai>cha robh ch. agam gun bhreith air,<eng> I did not dare not to take it, 173.
<gai>criod (cnead),<eng> anything wrong with one’s health, 77
<gai>Crìslein,<eng> Christie (surname), 201, 202
<gai>criù,<eng> a crew, 134
<gai>criùdadh,<eng> hurt, 80
<gai>crogaichean,<eng> old ewes, 201, 202

[TD 229]

<gai>croit,<eng> a lump, 150
<gai>crùgan,<eng> a handful, 83
<gai>cruis,<eng> a crush (of people), 52
<gai>cuachail,<eng> limping, 152
<gai>cuarra, gen. cuarradh, dat. cuarraidh,<eng> n.f., a quarry, 17, 23, 79, 146
<gai>cùb,<eng> a cart (Perthshire word), 47
<gai>cuisean,<eng> a cushion, 133, 134 (this loanword was recorded from Scottish Gaelic by Edward Lhuyd nearly 270 years ago, and is also found in Alexander MacDonald’s Galick and English Vocabulary, published in 1741)
<gai>curs,<eng> coarse, rough, 82, 133
<gai>cus,<eng> adj. and adv., many, much, 151

<gai>dab, an d. aca,<eng> the whole lot, 203
<gai>deargadh éisg, gun d. éisg,<eng> without a single fish, 98. See note 39.1
<gai>déileachan,<eng> deal planks, 23
<gai>deilig ri,<eng> deal with, 52, 164
<gai>dìg,<eng> a stone dyke (in Perthshire), 47; a ditch (in Uist), 121
<gai>dinneadh,<eng> thrusting, stuffing, 124
<gai>diog,<eng> a word, a sound (in negative sentences), 93, 202
<gai>dìosgan, dìosganaich,<eng> creaking, 130; grinding (of teeth), 161
<gai>diùc, gun d. air,<eng> 117. See note 40.1
<gai>dhu’sa,<eng> dial. for dhutsa,<eng> 142 etc.
<gai>dobharchu,<eng> a male otter, formerly supposed to have magic qualities, 196, 198; see note 68.3
<gai>dòcha, docha, do’,<eng> more likely, 17, 31, 52, 56 etc. (Vowel shortened in rapid speech; see note 6.5)
<gai>doranach,<eng> vexed, 53
<gai>drìleag,<eng> a small potato, 173
<gai>dùcadh,<eng> wading, 115
<gai>dùintean tuirneap,<eng> turnip clamps, 141, 142, 144

<gai>eactor,<eng> ? axle, 79
<gai>Eilear Nis,<eng> Inverness, 30, 69, 126, 155
<gai>eubal,<eng> able, 86, 144

<gai>fadhail, pl. fadhlaichean,<eng> sea fords, 205
<gai>faidhir, gen. faidhreach,<eng> fair at which farm workers used to be hired for six or twelve months, 34
<gai>fasdadh, pl. fasdaidhean,<eng> warp, rope tying ship to pier, 116
<gai>fiaraing,<eng> 167. See note 55.2
<gai>fiod,<eng> fit, 44, 86
<gai>fionais,<eng> finish, 105, 106, 107
<gai>flagais, pl. flagaisean,<eng> a manure or compost heap (sometimes of seaweed), 155, 156, 195
<gai>flanainn,<eng> a flannel undershirt, 191. See note 66.1

[TD 230]

<gai>fleug, pl. fleugachan, fleugs,<eng> a hurdle, 62
<gai>for,<eng> heed, 25, 171
<gai>fraighig,<eng> fry, 96
<gai>frìne,<eng> a pin, 139

<gai>gabhail roimhe,<eng> looking after, 8. See note 3.1
<gai>ga brì, ga brì cà (= ge bè air bith c’àite),<eng> wherever, 125; <gai>ga brì có,<eng> whoever, 103; <gai>ga brì gu dé mar, ga brì mar,<eng> however, 139, 60; <gai>ga brì gu dé (’n) rud,<eng> whatever, 115, 197
<gai>gàd iarainn,<eng> an iron bar, 197
<gai>gaoth, dh’éirich mi a mach dha’n ghaoith,<eng> I went outside, 100
<gai>geam,<eng> wild game, 51; pl. geams, games, 59, etc.
<gai>geamciobair,<eng> a gamekeeper, 20, 50 etc.; pl. <gai>geamciobairean,<eng> 195, <gai>geamciobairs,<eng> 51 etc.
<gai>gearradh,<eng> a bite (in negative sentences), <gai>cha n-ich mise g.,<eng> I won’t eat a bite, 164
<gai>géidseir,<eng> an exciseman, 20
<gai>giumhladaich,<eng> hobbling (?), 144
<gai>gliucail,<eng> sobbing, 147
<gai>glogadaich,<eng> staggering (?), 65
<gai>grealagan,<eng> swingle-trees, 32
<gai>gruìn,<eng> a green, 81
<gai>grùnnd,<eng> a number, a crowd, 77. Elsewhere ‘ground’, e.g. 183

<gai>hala,<eng> imperative of <gai>falbh,<eng> 38, 40, 47, etc.; <gai>halbhadh (hala’adh) e,<eng> let him go, 37
<gai>hèids,<eng> a hedge, 33, 44, 79
<gai>hùidseadh ort!<eng> get a move on! 201

<gai>iaonadh,<eng> dial. for <gai>ioghnadh,<eng> wonder, 38, 48, 52, etc.
<gai>imprig,<eng> dial. for <gai>imrich,<eng> flit, 13
<gai> (dh’)inns,<eng> dial. for <gai>dh’innis,<eng> 26, 43, 82, etc.
<gai>iorram, bha mise air an i. sin,<eng> I was kept at it like that, I was doing that repeatedly, 138, 139, 140
<gai>is, clìor is e,<eng> clear of him, 30; <gai>clìor is iad,<eng> clear of them, 45, 161; etc.; <gai>ullamh is e,<eng> finished with him, 170

<gai>lacha, n.f., dat. lachainn, 195, pl. lachain,<eng> 194, 195, a wild duck
<gai>lagh, biodh e fhéin a’ deanamh l. ribh,<eng> let himself (the boss) be taking the law to you, giving you a telling-off, 150
<gai>laibridh,<eng> a library, 80
<gai>làmh, tha mi air son mo lamhan a sheasamh dhuibh,<eng> I want to stand you a drink, 109. See also <gai>ceanna nan làmh.
latha,<eng> in expression <gai>bha mi faicinn nach bu dig an latha,<eng> I was seeing that the day would never come, 85; <gai>ach bu dig an latha gheobhadh e ’m fiar a chur suas,<eng> but that he would never get the hay put up, 113; <gai>cha bu dig an latha dh’iarrainn-sa aire-san,<eng> the day would never come that I would ask him, 148. Cp. <gai>nar bu tig an dìle,<eng> may the day never come (GWSU under DÌLEANN)
<gai>le + tha, bha seo dona leis,<eng> 63; <gai>bha e dona leam,<eng> 108; <gai>ma bha beag leat,<eng> 180. See note 40.9

[TD 231]

<gai>leabhara, a leabhara, (a leòra),<eng> asseveration, by the Book! (probably the missal, see GWSU 160). 17, 57, 126, etc.
<gai>leathbhuinn,<eng> soles (of boots), 81
<gai>leathach, mu robh esan l. dha’n dàrna té,<eng> before he was half-way (through shearing) the second one, 202
<gai>leath fo leath,<eng> one by one, 39
<gai>leis bu leis,<eng> whose it was, 58. Usual way of expressing gen. of relative pronoun
<gai>leubrar,<eng> a labourer, 85
<gai>lìbhrigeadh,<eng> delivery, 204
<gai>ligeadh,<eng> an open drain, canal, ditch filled with water, 196, gen. ligidh, 196
<gai>linge,<eng> dial. for <gai>linne,<gai> a pool, 50
<gai>liost,<eng> intr. vb., to enlist, 8, 21
<gai>liost,<eng> tr. vb., to list a boat, 101
<gai>lit’ Innseineach,<eng> porridge made of maize meal, 8
<gai>liùg,<eng> vb., creep, 196
<gai>liùgaireachd,<eng> creeping, 177
<gai>lobhair,<eng> vb., in expression <gai>lobhair e,<eng> he fell asleep, became unconscious, 63, 140. Cp. Old Scots lour, to cower, grovel; or perhaps Old Irish lobur, weak?
<gai>loin,<eng> a stackyard (Perthshire word), 47
<gai>lùthaigeachdainn, cha robh sian ri l. dhaibh ach rais,<eng> they were to be allowed to have nothing but rice, 12. Cp. SC 117, <gai>a’ luthaigeachdainn Dhà-san na bh’ann,<eng> allowing Him to have what was there
<gai>lùireach,<eng> a big untidy fellow, 71

<gai>mac, a h-uile mac oidhche,<eng> every single night, 72. See note 31.2
<gai>ma-sìn,<eng> a trap, horse-drawn vehicle, 44, 60, 90, 91; a horse-drawn reaper, 111. See note 20.1
<gai>mathachadh,<eng> proving, making good, 49
<gai>màthair, gen. màthar<eng> used intensively, usually in negative sentences, <gai>aon fhacal mhàthar,<eng> a single word, 19; <gai>cha robh stiall mhàthar aodaich air,<eng> he hadn’t a rag on, 81; <gai>a h-uile stiall mhàthar a bh’air, 83; cha robh teagamh mhàthar aige nach …,<eng> he had no doubt at all but that, 120, 164; <gai>cha robh teagamh mhàthar agam nach …,<eng> 176
<gai>meall uisge,<eng> a shower, 19 (<gai>fras<eng> means a squall)
<gai>mèath,<eng> a bleat, 202. See note 71.3
<gai>mìnigeadh,<eng> meaning, 145, 147, 168
<gai>miogstradh,<eng> mixing, 163
<gai>mionaid,<eng> see note 2.3
<gai>miostaig,<eng> a mistake, 25
<gai>mòls,<eng> moles, 93, 95. See note 37.1
<gai>morning,<eng> a dram of whisky taken before breakfast, 126, 162
<gai>muinnleir,<eng> a miller, 39, 171, dial. for <gai>muillear
mùthachadh,<eng> sense, knowing how to behave properly, 175

<gai>nàdar, leum an n. orm,<eng> I lost my temper, 106, 176

[TD 232]

<gai>not, nota,<eng> a pound, £1, 151, 153; pl. <gai>notaichean,<eng> 173, 186, <gai>notachan,<eng> 177; <gai>cóig nota diag,<eng> £15, 187; <gai>seachd nota diag,<eng> £17, 188; <gai>not eile,<eng> 187. (Not nòt as in Dwelly)

<gai>oak,<eng> symbol of hardness, p. 134. See note 49.1
<gai>oillsgin,<eng> an oilskin, 72, pl. <gai>na h-oillsgins,<eng> 191
<gai>ola mhór,<eng> paraffin, 11
<gai>orghan, bha an t-o. aigesan a’ tighinn,<eng> he was sounding off while coming, 89
<gai>or ’o,<eng> dial. for <gai>air do,<eng> on thy, 71, 113, etc.
<gai>othaisg, pl. othaisgean,<eng> a sheep between six and eighteen months old, in Scotland called a ‘hogg’ (not ‘hog’ as in Dwelly), usually female as in the contexts here, 15, 17, 199, 200

<gai>pacaig,<eng> pack, 26, 119, <gai>pacaigeadh,<eng> packing, 162, 163
<gai>peannd,<eng> a pen, 110
<gai>peileir,<eng> a bullet; <gai>a dol’ mar ph. mo bheatha,<eng> going at it for all I was worth, 38, 45
<gai>pìleadh,<eng> filleting fish, 192
<gai>plantain,<eng> a plantation, a wood, 33, 101
<gai>plumb,<eng> a splash, 15
<gai>poca,<eng> a swelling, 61
<gai>poitsear,<eng> a poacher, 51, 52, 98, 99, 100; pl. <gai>poitsearan, 50; poitsears,<eng> 51, 98, 99, 103
<gai>purgaid,<eng> medicine, 140 (not necessarily ‘purgative’)

<gai>rachd,<eng> a ‘lump in the throat’ as from intense suppressed emotion, 93
<gai>ragha, ligidh mi le r. fear,<eng> I’ll let anyone you like, 154
<gai>rais,<eng> rice, 12
<gai>ràna, rànaig,<eng> dial. for <gai>ràinig,<eng> 88 etc. See <gai>ruighinn<eng>
<gai>raoide,<eng> a sheaf, 65
<gai>rèids,<eng> a rage, 87
<gai>reis,<eng> a race, 59
<gai>rian, bha mi gus a dhol as mo r.,<eng> I was about to go crazy, 73
<gai>riod,<eng> pl. riodachan, a covered shelter for cattle, with open sides, 33, 45
<gai>riofal,<eng> a rifle, 150 etc.
<gai>robaig,<eng> rob, 182, 183
<gai>rointeach,<eng> dial. for <gai>raithneach,<eng> bracken, 152
<gai>ròmhan,<eng> a groan, 161
<gai>ruighinn, a bha ’gam r.,<eng> which was getting me down, 104, 163; <gai>rud a ràna mi,<eng> a thing that got me down, that affected me very much, 88
<gai>ruis,<eng> a rush, hurry, 64
<gai>rùis’te,<eng> dial. for <gai>rùisgte,<eng> 59, etc.
<gai>runnag,<eng> dial. for <gai>reannag,<eng> a star, 38

<gai>sàbhail,<eng> vb., save, used intransitively, <gai>shàbhail a’ chailleach, ’s i a b’fheàrr a shàbhail na esan,<eng> the old lady was saved, she was better saved than he was, 79; 144
<gai>sad,<eng> something, <gai>gun d’fhuair e shad oirnn,<eng> 163
<gai>saighis,<eng> size, 49, 105
<gai>saighnig, saighnigeadh,<eng> signing, 78, 205, 206
<gai>sàilleabh, air s.<eng> + gen., in consequence of, 127, 137

[TD 233]

<gai>samant,<eng> cement, 177
<gai>sàmon,<eng> salmon, 96 (the colloquial word; but bradan also used, 99
<gai>sead, pl. seadachan,<eng> a shed, 106, 33, etc.
<gai>seamad,<eng> a semmet, 104
<gai>searbhana,<eng> a female servant, domestic, 46, etc.
<gai>seasgaich,<eng> eld sheep, ewes without lambs or not in lamb, 204
<gai>seirbhiseach,<eng> a farm servant, 147, etc.
<gai>seòl,<eng> vb., throw, 180, 190
<gai>seot,<eng> vb., shoot, 149
<gai>seothach,<eng> emphatic form of seo, here, 52, 151
<gai>seubh,<eng> vb., shave, 81, 132
<gai>seugars,<eng> the shakers of a threshing mill, 171, 172
<gai>sgala,<eng> a low cliff, gen. <gai>sgaladh,<eng> 198
<gai>sgial,<eng> (1) in negative sentences, <gai>cha robh s. air,<eng> there was no sign of him, 82; <gai>cha n-fhaca mi s. aire-san,<eng> I saw no sign of him, 91; <gai>cha robh sgialachd orra,<eng> 198; <gai>cha robh sgial agam oirre,<eng> 199. (2) used with the meaning of <gai>ciall,<eng> sense, <gai>gu dé ’n rud bu sgial dhi,<eng> what she meant, 55; <gai>gu dé bu sgial dha’n àite bhith mar seo,<eng> what the place being like this meant, 141
<gai>sgialachd, see sgial.<eng>
<gai>sgràth,<eng> disgust, horror, fear, 123, 180, 194
<gai>sgràthachadh,<eng> vb. n., frightening, 125, 170
<gai>sgrìonadh,<eng> screening, 163
<gai>siod,<eng> dem. pn., ‘yon one’, (usually in negative sentences), 40, 65, 134, 150, 171, 180, 181
<gai>sioftadh,<eng> a change of clothing, 13; a change in the wind, 198
<gai>sìomaineachadh,<eng> vb.n., tying heather ropes on hay or corn stacks, 154
<gai>siuga,<eng> a jug, 105, 177, 178
<gai>smiar, vb., smiaradh,<eng> vb.n., smearing (of sheep, done before the introduction of dipping), 15, 16
<gai>smìdeadh,<eng> beckoning, 196
<gai>smod,<eng> a mark put on sheep with keel (usually red or blue), to distinguish different classes, 200; <gai>s. do chìl,<eng> a keel mark, 199
<gai>smùid,<eng> in the expression <gai>s. mhath do dheoch oirre, 21, s. mhath air,<eng> 176, under the influence of alcohol
<gai>snìomhaire,<eng> an auger, 48
<gai>snog,<eng> nice, 132; cho s., so neatly, 159
<gai>snortadh,<eng> snorting, 15 (Cp. snôrhy (? snôrty) recorded by Edward Lhuyd in Kintyre in 1700) (ELSH 149, 150)
<gai>soundadh,<eng> vb. n., resounding, 130, 143, 155. See note 48.1
<gai>spaoid,<eng> spite, 105
<gai>speil, s. lachain,<eng> a flock of wild ducks, 194
<gai>spleadradh,<eng> trampling, 64
<gai>stab, 38, pl. stabaichean, 144, stabs,<eng> 144, a wooden fence-post
<gai>stàbla,<eng> a stable, 32 etc. Also <gai>stàbal, 72, dorus an stàbail,<eng> 71
<gai>staoil,<eng> steel, 203
<gai>stiall,<eng> a rag, tatter, 81, 83

[TD 234]

<gai>stob, pl. stuib, na tàirnean a bh’as na slabs, ’nan stuib as na stabs,<eng> the nails which had been in the wooden rails were sticking out of the posts, 144
<gai>stoirm,<eng> noise, 75. See note 31.6
<gai>straointe fosgailte,<eng> ajar (of a door), 129
<gai>stuagh liath,<eng> ? 145
<gai>stuagh marbh,<eng> 98, see note 38.2

<gai>taght’,<eng> all right, 150, 174
<gai>Taigh Iain Ghròd,<eng> 113, 132, 137, John o’ Groat’s house, the Land’s End of Scotland
<gai>taom,<eng> vb., fill a vessel, 129. See GWSU
<gai>tàr,<eng> vb., get, manage (in the Scottish sense), 64, 121, 138, 139. See notes 43.1, 50.1
<gai>tasg,<eng> a drawer or compartment inside a box or chest, 186
<gai>tèarma,<eng> the term of a Scottish farm servant’s engagement (six months or a year), also the days (Whitsuntide and Martinmas) on which such engagements begin or end, 34, etc. See note 15.1
<gai>teans,<eng> a chance, 103, etc.; a chance of getting tips, 153, 185
<gai>teine,<eng> 87, see note 36.1
<gai>tèirds,<eng> charge (vb. and n.), 86 etc.
<gai>tétheadh = té,<eng> one feminine person or thing, 178
<gai>thàna, thànaig,<eng> dial. for <gai>thàinig,<eng> 65 etc.
<gai>theirig, theirigibh,<eng> 2nd per. imperative of <gai>dol,<eng> go, 60, 90, 118, 149; neg. <gai>na teirig,<eng> 38
<gai>tighinn, dh’fhaodadh e t. riut,<eng> he could go for you, could make trouble for you, 68
<gai>tileadh,<eng> the poop of a boat, 190
<gai>tìolaigeadh,<eng> burial, 13
<gai>toir’,<eng> dial. for <gai>toirt.<eng> See notes 39.1, 40.3
<gai>toit,<eng> a small stack of oat or barley sheaves, 19
<gai>tràl,<eng> a trawl, 96
<gai>tràladh,<eng> trawling, 96
<gai>treas,<eng> a trace (part of harness), 42
<gai>triosdachan,<eng> benches, 61
<gai>troth uisge,<eng> a water trough, 99, 129
<gai>Tròideach, pl. Tròidich,<eng> fishermen from the east coast of Scotland, 192. See note 66.3
<gai>turus,<eng> business, <gai>ma tha t. agad ris,<eng> if you have business with him, 175; <gai>an ann riumsa a bha t. agaibh?<eng> was your business to do with me? (Angus MacLellan does not use turus in the sense of ‘time’ ‘occasion’, as is frequently done; for this he uses the English word ‘trip’.)
<gai>tustar,<eng> a mysterious noise, 130

<gai>ullamh,<eng> ‘done for’, ‘finished’, 162
<gai>ùsaigeadh,<eng> using, 114
<gai>urball,<eng> dial. for <gai>earball,<eng> 196, 200

<gai>wire bhiorach,<eng> barbed wire, 145
