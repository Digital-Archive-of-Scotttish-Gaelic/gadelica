[TD 1]

—DAOINE AIR AN COMHAIRLEACHADH AN AGHAIDH BHI DEANAMH CROIN ORRA FEIN—

SEARMOIN,

A THUGADH SEACHAD AN’ INERPHEAFARAN AIG AN AM AN DO BHRIS AN GALAR D’AN GOIREAR AN COLERA MACH SA BHEILE.

LE EOIN DOMHNULLACH,
Ministeir ann an Sgire na Tòisidheachd.

Inbherneis:
CLO-BHUAILTE LE DAIBHIDH AITCINN,
MDCCCXXXII.

[TD 2]

[Blank]

[TD 3]

<eng>THE following discourse (founded on the words of Paul addressed to the Philippian jailor, “Do thyself no harm.” Acts xvi. 28.) was delivered at Dingwall, in the month of August last, when the cholera had broken out in the town; and when in the language of the prophet, it might be truly said, that, “every man was seen with his hands on his loins—and all faces were turned into paleness.” Jer. xxx 6—The author seldom appears before his countrymen through the medium of the press; and he confesses that he would, at any time, rather use his tougue than his pen. But in the present instance he has yielded to the wishes of severals who heard the disconrse, and particularly to the earnest and urgent request of the Committee of the Dingwall Board of Health. The members of that Committee, in their communication to the author on the subject, were pleased to express it as “their conviction, that the publication of it; in the present circumstances of the country, would be of incalculable use, not only in preventing the spread of cholera, but in removing many absurd prejudices entertained by too many of the uneducated people in these northern regions.”—The discourse is given to the public in the language in which it was originally delivered; and in which too, it may prove more useful in this part of the country. The author has to regret the lateness of its appearance: especially as it has been preached with peculiar reference to the awful visitation of providence under which we were smarting at the time, but which has since in mercy been removed from us. It would be uninteresting to the public, however, to know what the circumstances are, which have occasioned the delay. But while we have reason to bless the Lord that the cholera has in a great measure subsided among us, let us not forget that it has not yet left our land; and, whether it returns or not, that it is the duty of every man, as an accountable being, and as posting daily onwards to eternity, to receive and act upon the Apostle’s advice—in regard both to his natural life, and immortal soul—“DO THYSELF NO HARM.<gai>

[TD 4]

ROIMH-RADH.

THUGADH an t-searmoin so seachad an’ Inerpheafaran, aig an àm an do bhris plàigh uabhasach a Cholera mach sa Bhaile—àm neulach gruamach, anns am faiceadh tu mar a labhair an Tighearn leis an Fhàidh, “gach duine, agus a lamh air a leasraibh; agus na h-uile aghaidh air fàs bàn.” Jer. xxx. 6. Tha i nis air a cuir a mach air iarrtus cuid dhiusan a chual i, agus a bha do’n bharail, le a deanamh follaiseach, gu’m feudadh i bhi feumail do iomadh eile feadh na tìr, gu h-àraid aig a lethid so a dh’àm. Tha e fior, o ’nuair a chuireadh an t-searmoin an ceill—agus tha mor aobhar a bhi moladh an Tighearn’ air a shon—gu’n d’fhag an Colera ann an tomhas mor ar tìr; agus air an aobhar sin, g’am feud iomadh a’ bhi saoilsinn, nach eil mor fheum a nis air a cuir a mach, no gu h-àraidh gu’m bheil i ro-anmoch a’ tighinn. Ach co ’s urrainn a’ radh nach pill an Colera fathast? Se eagal cuid gu’m pill; agus sin gu h-araidh, a thaobh nach eil na toraidhean airson an do leag Dia mach e, ri fhaicinn ’nar measg. Ach cia aca philleas e no nach pill, tha e iomchuidh dhuinn aire thoirt do bhrìgh nam briathra o’m bheil an t-searmoin air a tarruing, agus do no nithibh a chuireadh an ceill uatha, mar nithe a tha labhairt ruinn aig na h-uile àm, agus cha ’n ann a mhàin aig àm trioblaid is cunnairt. Seadh tha e iomchuidh dhuinn aire thoirt dhoibh, mar mhunntir—cia aca is slainte no euslaint’ dhuinn—a tha air an turus dh’ionnsuidh na siorruidheachd, agus a’ teannadh gàch là ni’s dluithe ris an uair, anns am bi e air a dhearbhadh d’ar taobh-ne, cia aca, (reir briathran a bhonn-teagaisg) a b’e, no nach b’e, ar n obair air thalamh, a bhi “deanamh croin oirnn fein”!

[TD 5]

SEARMOIN, &c.

GNIOMH. xvi. 28.—Agus ghlaodh Pòl le guth àrd, ag radh, Na dean cron sam bith ort fein.

BHA na briathra so air an labhairt le Pòl ri fear-coimhead a phriosain ann am Philipi. Anns a cho-theagasg, tha sinn a’ leughadh g’un do chuireadh Pol agus Silas a’m priosan airson a bhi searmonachadh an t-soisgeil. Agus anns a phriosan tha sinn a’ faicinn cia mar bha iad g’an cleachdamh fein. Cha’n ann mar bhios iomadh do phriosanaich, a tha air an tabhairt do chainnt agus do chleachduinnibh mi-chiatach; ach ri urnuigh agus seinn, agus sin mu mheadhan-oidhche, ’nuair a bha buidhean eile na’n codal. Agus gu h-obann, mar tha sinn a’leughadh, bha crith-thalmhuinn mhor ann, air chor as g’un do chrathadh bunaitean a phriosain, agus air ball dh’fhosgaladh na dorsan, agus dh’fhuasgaladh cuibhreacha gach aon aca. Dhearbh Dia mar so, g’an robh e leo, agus ged a dhruid na naimhdean mach aid o chomunn a phobuill air thalamh, nach

[TD 6]

robh e na’n comas an druideadh a mach uaithe-san, no esan a dhruideadh a mach uathsa. Dhearbh e le so, mar an ceudna, cia co furasd ’sa tha e dhasan a phriosanaich fein fhuasgladh nuair a’s àill leis; agus cia co foain ’sa tha uile neart agus innleachd nan naimhdean an’ aghaidh a shluaighse, nuair a nochdas esan a chumhachd air an taobh! Ach air do fhear-coimhead a phriosain, mar tha sinn a’ leughadh, dusgadh a codal, agus air faicinn dorsa a phriosain fosguilte, tharruing e a chloidhe, air ti e fein a mharbhadh, a’ saoilsinn g’un robh na priosanaich air teicheadh. Bha e nadurach dha so a shaoilsinn; agus is iomadh a dheanamh e, aig am biodh an cothrom a bha acasa anns an àm. Na’n robh iad air teicheadh, bha fhios aig fear coimhead a phriosain g’on robh a bheatha fein an’ laimh air an son, a reir lagh na Righeachd. Ach an duine truagh, ged a bhiodh sin mar sin, b’fhearr dha gu mòr a bheatha sin bhi air a toirt air falbh le lamhaibh dhaoin’ eile, no e fein do chuir laimh innte. Oir leis a ghniomh so a dheanamh, bha e g’a chuir fein ’na leum a steach do’n t-siorruidheachd le peacadh uabhasach an fhein-mhoirt air a cheann, maille ris gach peacadh eile a chionntaich e riabh! Sann aig an àm so a ghlaodh Pol le guth ard, mar a leugh mi dhuibh ann an briathraibh a bhonn-teagaisg. Na dean cron sam bith ort fein, oir tha sinn uile an’ so. Tha sinn nis a faicinn carson nach do ghabh na priosanaich an saors, an uair a dh’fheudadh iad sin a dheanamh. Bha fhios aca na’n teicheadh iad g’un cailleadh an duine truagh so a bheatha air an sonsa. Agus bha speis aca d’a bheatha nach robh

[TD 7]

aig an duine fein dhi. Uime sin dh’fhuraich iad sa phriosan. Agus le fuireach, bha iad na’m meadhon gu beath ’n duine so a shaoradh, cha ne mhàin, o’n bhàs d’am feudadh e bhi buailteach o lagh na righeachd, ach o’n bhàs, mar an ceudna, gu truagh, bha e air ti a chuir an gniomh air fein. Oir sann aig an dearbh mhionaid san tug e an ionnsuidh so air fein, a ghlaodh Pol a mach, Na dean cron sam bith ort fein; Mar g’un abradh e, “O a dhuine, stad; is uabhasach an gniomh a tha thu dol a dheanamh. Ni thu cron ort fein nach aithne dhuit, ach air nach tig thu thairis gu siorruidh! Na biodh eagal sam bith ort do thaobh cunnairt o lagh na righeachd gar nach gabhadh sinn do leisgeil, anns a gniomh a tha thu air tì a dheanamh, ged a bhiodh cunnart ann. Ach tha thu faicinn nach eil: feuch tha sinn uile an so. Dh’fhan sinn mar bha sinn, nuair a bha ’n t-slighe reidh dhuinn gu teicheadh, chum gu’m biodh tusa tearuinte. Uime sin, na dean cron sam bith ort fein.” Choisgeadh an duine o’n ghniomh le so. Agus mar tha sin a’ faicinn, goirid an deigh so, air do choguis an duine bhi air a dusgadh le spiorad De, agus air dha tighinn f’a chomhair Phoil agus Shilais leis a cheisd chuidromach sin, ciod is eigin dhomh a dheanamh chum gu tearnar mi? Bha iad air an deanamh na’m meadhon, gu a threorachadh dh’ionnsuidh Chriosd, tre an d’rainig e air beatha agus slainnte shiorruidh. Agus, gun cheisd, tha e nis anns an Ierusalem shuas, a’ toirt cliu do Dhia airson an latha ’choinnich Pol ris ann am priosan Philipi! Dh’fheudamaid

[TD 8]

fhaicinn ann an so, glic agus culbheirteach mar tha Satan, g’an d’rinn Dia amadan dheth aig an àm so. Shaoil leis, an uair a fhuair e Pol agus Silas a chuir a’m priosan, gu’n d’chuir e à’n comas a nis call a dheanamh air a righeachd. Ach ’sann chuir e mar gu’m b’ann, cabhag orra do ’n phriosan, gar nach b’e sin a chrioch a bha aigse, gus an duine so a spionadh as a theaghlach.

Ach thaobh nam briathran o’n do chuir mi romham a bhi labhairt, tha sinn a faicinn cia mar bha iad a luighe ri fear-coimheadh a phriosain, agus ciod e an ni àraid a bha iad a labhairt ris. Feudaidh nach eil neach ga’m eisdeachd anns an dearbh staid ’san robh esan aig an àm, no tha air tì an an dearbh gniomh sin dheanamh bha esan gu a chiontachadh. Tha mi a’ durachd a bhi creidsinn nach eile; agus na’m biodh, tha na briathra labhairt ris an neach sin, anns an t-seadh as cuidromaiche. Gidheadh se m’ eagal gum bheil iomadh gam eisdeachd a tha ’deanamh croin orra fein air iomadh doigh eile; seadh, araon do thaobh an anma agus an cuirp, mar bheir sinn fainear an deigh so. Agus thigeadh dhoibh, anns co fad as a tha iad a deanamh sin, na briathra a ghabhail d’an ionnsuidh fein. Thuille air so, tha aid air an tabhairt dhuinne le deachdadh Dhe. Agus thigeadh dhuinn an eisdeachd o a bheulsan. Feudaidh sinn a radh, mar an ceudna; g’am bheil brigh an t-soisgeil air fhilleadh annta; seadh, g’am bheil anail chubhraidh bhlà an t-soisgeil a’ briseadh mach trompa. Gu’n toir an Tighearn dhuinn, uime sin; a bhi g’an ga-

[TD 9]

bhail d’ar ’n ionnsuidh fein. Agus aig an àm so, gu h-àraid, a bhi tuigsinn ciod a tha iad a labhairt ruinn, an uair a tha an galar uabhasach sin, d’an goirear an COLERA, a leig Dia mach mar phlaigh ar feadh Righeachdan eile, nis air teachd a dh’ionnsuidh ar dorsa! Sann a thaobh so, feumaidh mi aideachadh, a bha mi air mo threorachadh dh’ionnsuidh nam briathra. Se th’ agam ri radh, uime sin, o bheul an Tighearn, ris gach aon a tha ’n diugh ga’m eisdeachd—Na dean cron sam bith ort fein, aon chuid air do chorp no air d’anam!

I.—Anns a cheud ait, Na dean cron sam bith air do chorp, no do bheatha nadurach, san t-saoghal so. ’Se so an ni gu h-àraidh a thoirmeasg Pol do fhear coimhead a phriosain; agus tha an Tighearn g’a thoirmeasg dhuitse agus dhomhsa mar an ceudna. Is fior e, nach eil an corp co luachmhor ris an anam, gidheadh, fhuair sin o Dia e mar fhuair sin an t-anam, agus shuidhuich easan coi-cheangal dluth eatorra, air chor as gu bheil iad feumail d’a cheile, agus nach dean an dara aon diu feum air thalamh, dh’easuidh an aoin eile. Tha fhios aig na h-uile neach cia co feumail as a tha an t-anam do’n chorp, agus an corp, mar an ceudna, do’n anam, do thaobh an gnothacha laghail san t-saoghal tha lathair; agus nach deanamh an t-anam feum a dh’easuidh a chuirp, o thaobh gur ann tre bhuill a chuirp a tha e gniomharachadh; no an corp feum na’m fagadh an t-anam e. Ach tha fhios aig a Chriosdaidh, air mhodh àraidh, cia co feumail as a tha—cha n’e mhain an t-anam do’n chorp, ach

[TD 10]

an corp do’n anam—agus gur beag a dheanamh an t-anam ann an cur air aghairt a shlainnte fein, no bhi feumail do bhuidhean eile, mur biodh an corp; seadh, agus an corp air a sheol. Is fior gu’m bheil an corp, do brigh iomadh laigse is euslainte d’ am bheil e buailteach, aig uairibh na callach do’n anam ann an gnothuchaibh spioradail, air chor ’s gu’m feud e bhi air a radh mu’n chreideach, aig àmaibh, gu bheil an Spiorad gun amharas togarach, ach a ta ’n fheoil anmhunn (Luc. xxvi. 41.) Ach, anmhunn mar tha i, ciod a dheanamh e san t-saoghal so d’a h-easuidh? Tha e’n coman a shuilean, a chluasan, a lamhan, a chosan, seadh (agus cha’n iad bu choir a bhi air dheireadh) a ghlunan, anns a bheatha spioradail; agus tha e, aig uairibh, ag iarraidh bhi moladh Dhia air an son.—Thuille air so, mar fhuair sin ar cuirp co maith ri ar anamaibh o Dhia, sann a chum bhi air an cleachdamh na sheirbheis fein a thug e dhuinn iad, agus cha’n ann a chum a bhi air am milleadh no air an gnathachadh gu mi-iomchuidh leinne. Dha-san uime sin feumaidh sinn bhi freagarrach arson an fheum a rinn sin leo. Cha ’neil e ceadnichte dhuinn air an aobhair sin cron sam bith a dheanamh orra. Maille ri so, thigeadh do phobull an Tighearn’ a chumail na’n cuimhne gum bheil an cuirp, co maith ri an anamaibh, air an ceannach le Criosd. Cheannaicheadh le luach sibh, ars’ an t-Abstol, uime sin thugaibh gloir do Dhia le ur cuirp agus le ur spiorad as le Dia (1 Cor. vi 19, 20.) Seadh, ’s iad an cuirp earrann do chorp diomhair Chriosd, agus teampuill an Spioraid Naoimh. Nach

[TD 11]

tigeadh dhoibh, uime sin, meas a bhi ac’ orra: an urrainn dhoibh cron a dheanamh orra, gun chron a dheanamh, aig an àm cheudna, air corp diomhair Chriosd, agus air teampuill an Spioraid? Ach maille ris na bha air a radh, is còir dhuinn uil’ a chuimhneachadh, gur e ám ur beatha naduraich air thalamh, an t-àm a thug Dia dhuinne gu bhi rigsinn air slainte siorruidh S’e an t-àm taitneach e, agus la na slainte. ’Se an t-àm do phobull an Tighearn e, gu bhi ’g oibreachadh mach an slainte le h-eagal agus ball-chrith, is gn bhi air an uidheamachadh arson Gloire. ’Se an t-ám e do pheacaich gu bhi faighil aithne air na nithibh a bhuineas d’an sith, mu’m bi iad gu siorruidh air am folach o an suilibh. O, cia co mòr as a tha ’n crochadh ri ar beath’ air thalamh—ri ar beatha aimsireil—ris an àm ghoirid, mhi-chinnteach, anns am bheil anam is corp co-cheanguilte ri cheile!—siorruidheachd do shonas, no siorruidheachd do thruaighe! An tigeadh dhuinn uime sin cron a dheanamh d’ar cuirp, no d’ar beatha nadurach, ris am bheil uiread an crochadh? An tigeadh dhuinn cron a dheanamh do ar suilibh, do ar cluasaibh, no do bhall air bith do ar cuirp, an t-eagal g’an cuireadh sinn à’n comas a bhi air an cleachdamh ann an gnathachadh nam meadhona sin tre an ruigeamaid air an aon ni feumail, agus air a chuid mhaith sin a sheilbheachadh nach toirear air falbh? Gun teagamh, tha iads’ an ni so a’ deanamh croin orra fein nach eil iad an diugh a tuigsinn, ach a mhothaicheas iad la-eigin. Dh’fheudainn aobharan eile ainmeachadh airson an tigeadh dhuinn aire a thoirt

[TD 12]

do’n earral chuidromach a tha againn ann am briathraibh a bhonn-teagaisg. Gu h-àraidh mar tha iadsan tha deanamh croin orra fein, do thaobh am beatha naduraich, a deanamh croin, aig an àm cheudn’, air an co-chreutairibh; agus sin air iomadh doigh, d’a reir na dàimh no a clo-cheangail anns am bheil iad riu. Dh’fheudainn mar an ceudna ’thoirt fainear g’am bheil gach neach a tha deanamh croin air a bheath’ aimsireil fein a deanamh ainneirt air a nadur. Chruthaich Dia na h-uile beo chreutair ma’n cuairt dhuinn, durragan na talmhainn, iasga a chuain, eunlaith an adhair, agus beathaiche ceathar-chosach na machrach, leis a ghné sin na’n nadur, tre am bheil speis aig gach aon air leth dhiu d’a bheatha fein; tre an seachainn e cunnartan, s’an gnathaich e na meadhona, chum a bheath a dhion is a chumal suas, a dh’ ullaich Dia air a shon. Chruthaich Dia sinne leis a ghné cheudna, air chor is gu bheil e ’n aghaidh naduir, gu deanamaid cron air ar beatha. Agus maille ri sin, g’am feud uile chreutaire Dhe nach d’fhuair ciall no tuigse mar fhuar sinn, fianuis a thogall ar ’n aghaidh, agus anns an ni so, na’n gairmeadh e gu sin iad, ar diteadh anns a’ bhreitheanas!

Ach cha leudaich mi air na nithe so ni’s faide. Feudaibh cuid a bhi saoilsinn g’an d’leudaich mi fada gu leoir orra. Ciod a’m feum, their iad, a bhi sparradh air daoinibh curam a ghabhail d’an cuirp, is d’am beatha nadurach? Nach ann orra-san a tha a chuid mhor a’ buileachadh an curaim,

[TD 13]

agus an soathair, fad laithean am beatha, agus a’ call an anmanna neo-bhasmhor ris? Nach ann air an anam, anns a chuid as tric’, a tha’n dearmad air a dheanamh, agus cha ’n ann air a chorp? Nach ann air an anam a tha iad a’ deanamh a chroin agus cha ’n ann air a chorp? Is fior e, agus labhraidh mi mu’n chron a tha iomadh a’ deanamh air anamaibh, na àite fein. Ach ged a tha daoine, anns a choitchionn, a buileachadh an curaim, ’san ùin, ’san saothair, airson na beatha tha làthair, agus a taisbeanadh gur ann airson a chuirp a tha iad beo, agus nach ann airson an anam, gidheadh dh’fheudamaid a dhearbhadh g’am bheil iad, anns an ni so fein, a’ deanamh croin d’am beatha nadurach, anns co fad as nach eil iad ga cleachdamh chum cuir air aghairt leas an anama, ach ’gam milleadh is ’ga truailleadh le bhi ga teanndaidh air falbh o’n fheum sin airson an tugadh dhoibh i, le Dia. Ach, gun bhi leantuinn air so, oir bhean mi ris mar tha, dh’ ainmichinn cuid do na doighibh anns am bheil daoine an cunnart a bhi deanamh croin orrà fein, se sin, air an cuirp, no am beatha nadurach. Agus,

1. Tha iadsan g’a dheanamh a tha cumail o’n chorp sin a tha feumail air a shon. Tha cuid aige am bheil meadhona gu leoir gu an cumail suas, ach aig nach eil cridhe a bhuilicheas iad orra fein, no air an co-chreutaraibh. Tha an cridheachan ceangailte ri an cuid òir is airgid. Cha’n fhuiling iad peighinn a thoirt às an stoireas, ach na h-uile peighinn as urrainn iad a thional, a chuir ris;

[TD 14]

biodh iad fein is an teaghlaichean a’ dol do’n ghoirt. Na daoine truagh! ciod a ni an cuid airgid is òir dhoibh aig uair a bhais, nuair is eigin dhoibh dealachduinn ris, gun fhios a bhi aca co a mhealas e? Tha iadsan, gun teagamh, ’deanamh croin, mor chron, orra fein; a’ call an anma ri teanail maoin shaoghalta, agus gun fheum a dheanamh dhoibh fein no do fheadhann eile leis—Tha cuid eile, tre leisg is lunndaireachd, agus anacàil gu oibir, nach saoirich mar bhuineadh dhoibh arson an arain lathail, agus an lòin ‘san eididh a dh’fheumas an cuirp. Is ma ghabhas iad obair aig am air bith o’s laimh, ciod a th’annt’ ach snàigearan no seilcheigean na ceann? Tha iad fein ’san clann gun bhiadh, gun eudach. Cha’n eil na meadhona aca; ach se an coire fein a th’ann, agus coire chuireas Dia ri’an cunntas luath no mall. Na biodh anam a tha air ainmeachadh air Criosd ciontach as a mhi-chliu so. Cha bu bheag am masladh e air an aidmheil tha e ’deanamh. Cuimhnicheadh iadsan g’an d’aithean an Tighearn dhoibh, Gun bhi leasg ann an gnothaichibh, ach durachdach nan spiorad a’ deanamh seirbheis do’n Tighearn, (Rom. xii, 11).—Tha cuid eile, agus tha iad a’ cosnadh, ach a’ caitheamh na choisneas iad air an òl. Cha luaith’ a gheibh iad am pàigheadh latha no seachduin, no sud do’u tigh òsd iad leis, gus an òl iad a pheighinn dheireanach dheth, biodh iad fein ’san teaghlaichean a trasgadh an sud fad na seachduin. Na daoine truagh! tha’ iad a’ deanamh croin orra fein agus air na creutaraibh a dhearb Dia riu, air iomadh doigh. Ach gun luaidh air a chron a tha

[TD 15]

an cleachdamh craiteach so a’ deanamh air an cuirp is air an slaint, agus air an anamaibh neo-bhasmhor, d’a thaobh ùin agus bi-bhuantachd, (oir air na nithibh sin labhraidh mi an deigh so) bheirinn fainear, leis an anacaitheamh so, g’am bheil iad ciontach a bhi cumail o’n chorp sin a tha feumail da, agus sin aig an dearbh àm anns a’m bheil e na’n comas a bhuileach air; agus mar sin a’ deanamh croin dubailte dhoibh fein—cron ann bhi cumail o’n chorp na nithe tha feumail air a shon, agus cron ann bhi a’milleadh am maoin air mhodh tha calldach araon do’n anam ’s do’n chorp. O, smuainicheadh iad so, ciod a tha iad a’ deanamh. Cuimhnicheadh iad ciod an cron a tha iad ’deanamh orra fein, agus nach eile oidhche Shathuirn no Shabaid, no oidhche no là eile, a bhuilich iad air an òl, nach labhair fathast na’n aghaidh, agus nach bi searbh dhoibh. Agus cuimhnicheadh cuid, mar an ceudna, ged nach eil iad gu cleachdta air an tabhairt do’n òl, gidheadh, aig am bheil deigh air, agus a ghabhas tuille ’s a chòir dheth, nuair a choinnicheas iad ris, g’am bheil iad anns an fhad sin a’ milleadh trocairean Dhia, agus a’ cumail uatha fein is o’n teaghlaichibh na meadhona sin a tha feumail air an son. Ach an am focal air a cheann so, tha na h-uile nach eil curamach mu’n slainte, agus mu staid am pearsa fein, nach eil a’ tabhairt an lòin do’n chorp tha fallan is feumail, agus nach eil ga ghabhail aig na tràthaibh suidhichte, nach eil a cumail an cuirp glan o la gu la, nach eil a cumail eudach glan, slan, umpa, co fad as a tha sin n’an comas; nach eil a gabhail fois nadur-

[TD 16]

aich na h-oidhche dhoibh fein, nach eil curamach mu bhi seachanadh na nithe a chuireadh an slainnt’ no am beath’ an cunnart, mar a tha anbarr oibre no saothair, trasgadh fada, fuachd, fliuchadh, agus an lethide sin, seadh, agus iadsan nach eil faicilleach ann bhi dion am beatha o chunnartaibh, ach a chuireas iad fein gun aobhar, gun ghairm laghail, na’n coinneadh—tha iad so uile ann an tomhas ni’s mo no ni’s lugha, ged bhiodh iad saor o na cleachduinnibh ud a dh’ ainmich mi, a deanamh croin orra fein. Tha iomadh nach eil a’ tuigsinn co feumail as a tha e aire thoirt do na nithibhse chum na slainte cuirp a bhuilich Dia orra a chumail riu; agus anns co fad as a tha iad a deanamh dearmaid orra, nach h-urrainn iad bhi saor o chionta, maille ri bhi brosnachadh an Tighearna, gus na h-euslaintean ’s na trioblaidean sin a leagadh orr’, a tharruing iad mar so orra fein. Ach theirinn ris na h-uile anam dhiu so, ann an ainm is ann am briathraibh an Tighearna, Na dean cron sam bith ort fein.

2. Mar tha cuid a deanamh croin air a chorp le bhi cumail uaithe na nithe a tha feumail air a shon, tha cuid eil a’ deanamh croin, agus mòr chron air, le bhi a’ toirt dha na nithe ’n aite ’bhi feumail, a tha calldach dha; mar tha anbarr bidh is dibhe, agus gu h-àraid anbarr dibhe. Tha an deoch, d’am bheil iomadh air an tabhairt, a’ milleadh an anmanna agus an cuirp an’ aon uair. Tha i a’ deanamh brùidean dhiu. Cha ’neil iad na’n ciall nadurach, am fad ’sa tha iad fuidhpe. Tha

[TD 17]

iomadh olc eil’ ag eiridh aisde. Tha aig uairibh mionnan, cainnt shalach, trod, carraid, agus nithe oillteil eile, tighinn ’na lorg. O, ’s gràineil an sealladh, duine fo mhisge! duine g’a dheanamh fein na dheamhan ’s na bhruid an’ aon uair!—Tha an deoch laidir sin a tha gnàichte feadh na dùch-sa, ris an abair sin an t-uisge beatha, teanndaidh gu ’bhi do chuid na uisge-bàis. Feudaidh beagan deth a bhi feumail, agus gu h-àraid aig uairibh, ach an uair a tha e air a ghabhail ann ar neo-mheasarrachd, tha e gun teagamh a’ deanamh calla. Theagamh nach eil mothachadh aig nach fein air an sin san àm, ach tha e, gun cheist, a’ cuir gu dlùth ’s gu domhain, ann an corp an duine, siol teinneasan agus easlaintean, a thogas ceann fathast. Seadh tha fios againn g’am bheil an deoch a’ deanamh an duine buailteach, feudaidh sinn a radh, do na h-uile gne easlaint, agus g’am bheil iadsan a tha air an tabhairt dhi, ’g an deanamh fein na’n creich ullamh dhoibh. Agus do thaobh a ghalair chràitich sin a leig Dia nis a mach ’nar measg, tha làn dearbhachd againn, o thuath ’s o dheas, gur h-iad na misgearan do na h-uile seòrsa sluaigh a tha air an glacadh leis, is buailtich dha. Tha cuid gun teagadh do na h-uile seòrs’ air an tabhairt air falbh leis, ach a chuid as mò dhiu-san: mar g’am biodh an galar a’ cur air—agus tha an Dia a dh’orduich e a’ cur air fein—cia b’e air bith a theid às, nach teid am misgeir às uaith, agus sin cha n’e mhain, chum a bhi a’ taisbeanadh a dhiom an aghaidh a chleachdaimh uabhasaich sin, ach a bhi nochdamh do na h-uilibh g’am bheil an cleachdamh ann fein a’ deasachadh

[TD 18]

an duine airson a ghalair, agus ’g a abuchadh a chum gabhail ris co nadurach ’s a ghabhas an connadh tioram ris an teine. O nach gabhadh luchd na meisg rabhadh o’n so! Agus a thuille air so, agus air na h-uile truaighe eile tha leanntuinn a pheacaidh so air thalamh, nach cuimhnicheadh iad, g’am bheil coinneachadh aca ri thabhairt do Dhia anns a breitheanas, far—an àit a chupain leis an robh iad a riarachadh am miann shalaich san t-saoghal so—an cuir e cupan do fhion dearg neo-mheasgaicht’ a chorruich na’n lambhaibh nach òl iad a mach tre shaoghal nan saoghal! Ach mo thruaghe, gum bheil cuid an deigh sin uile, agus gur fearr leo an cunnart a ghabhail do na h-uile ni tha rompa, no an deoch a thoirt thairis! Cosmhail ri duine air am bheil iomradh againn ann an eachdraidh, bha ’call a radhairc ris an deoch, agus a chuir a chomhairl ri leighich* ainmail a bha ’san àit: agus air do’n leighich a’ radh ris, “Ma ’s àill leat an solus a mhealtuinn thoir thairis an deoch,” se thuirt e, “Slàn leat, ma seadh, a sholuis aoibhnich.” Mar sin tha iomadh’ ag radh le an gniomharaibh, ged nach abair iad ann am briathraibh e,” slàn leat, a Chriosd—slan leat, a Spioraid Naoimh—slan leat a sholuis agus a shonais shiorruidh;—thugar dhuinne an deoch—itheamaid, olamaid, bitheamaid subhach, oir am maireach gheibh sinn bàs!”—O a dhaoine truagh, cluinnibh aon uair fathast guth an Tighearn leis nach àill air dol am mugha, agus a tha ’g ’radh ris gach anam air leth agaibh, Na dean cron ort fein. Am bheil fhios agaibh g’am bheil sibh, mar bha fear coimhead a phriosain (gar nach


* leigh, mar theirear ann an earrannaibh do’n Ghaidhealtachd.

[TD 19]

h-ann san aon seadh) a cur cloidhe steach gu ur cridhe fein! Cha ’n eil uair a tha sibh g’ar milleadh fein leis an deoch, no a gabhail tuille ’s a choir dhi, nach eil sibh, mar g’am b’ann, a sàthadh a chloidhe ni’s faide is ni’s faide steach. O stadaibh, pillibh; no se am bàs a bhios ann duibh, gu cinnteach, faidheireadh! Na deanaibh cron ni’s faide oirbh fein!

3. Ach gun bhi ag ainmeachadh nithe eile aig an àm, tha iadsa, nach eil ann an là na h-easlaint’, a’ gnathachadh na meadhona ’chuir Dia na’n comas, agus a dh’fheudadh bhi feumail chum an aisig gu slainte, a’ deanamh croin orra fein. A dh’aindeoin curaim no caithris dhuine, mu a bheatha nadurach, agus mu dhion ’s mu chuir air aghairt slaint’ a chuirp, feudaidh an euslaint’ a thighinn, gun fhios a bhi aige cionnus. Agus mar dh’ullaich Dia meadhonan iomchuidh chum ar beatha naduraich agus ar slaint’ a chumail suas, mar sin dh’ullaich e meadhonan a dh’fheudas a bhi feumail ann an la na h-euslaint’, agus a rinn e fein gu tric a bheannachadh chum saors’ is fuasgladh a thoirt uaithe, air chor as nach urrainn duinn a bhi gun choire ma tha sinn a’ deanamh dearmaid orra. Seadh, tha an duine a dhiultadh na nithe sin a ghnathachadh a tha freagarrach annta fein, agus a dh’fheudadh bhi feumail chum aisig a shlainte, cosmhuil ri neach d’an tarladh lota fhaotuinn le cloidhe, agus a dhiultadh comhairl no cabhair an fhir a bheireadh leigheas da a ghabhail, aon-chuid le bhi saoilsinn nach robh

[TD 20]

e an’ cunnart, no a thaobh nach rohh barail mhaith aige do’n Leighich, no nach robh e creidsinn g’an robh feum anns na nithibh ’bheireadh e dha; no (theagamh g’an abradh e) gur h-e bhann comharachadh freasdail, agus g’an earbadh se e fein ris an Tighearn, a chionn g’an deanamh esan an ni a chuir e roimhe, agus mar sin. Ach co a theireadh g’an robh an duin a dheanamh sin saor o chiont’, agus n’am basaicheadh e ’n lorg diultaidh n’am meadhona sin a ghnathachadh, a dh’fheudadh bhi feumail da, nach robh lamh aig na bheatha fein? Bu choir dha bhi air gabhail comhairl an fhir bu ghlice no e fein agus d’am b’fhearr a b’aithne an cunnart anns an robh e; agus na meadhona a chomhairlicheadh dha a chleachdamh; agus cha robh barrantas air bithaige bhi cur as leth a Chruithear an ni a tharruing e air fein, no a tharruing ni no neach eigin eil air. Is iomadh a bheireadh binn an duine so mach, a tha ciontach as na nithe ceudna. Tha cuid nach cleachd na meadhona, thaobh ged eil easlaint orra, nach eil iad a’ meas iad fein a bhi ann an cunnart. Feudaidh nach eil iad ga mheas, ach cha ’neil sin a’ deanamh a chunnairt ni’s lugha. Agus feudaibh ann an ceud thoiseach easlaint sam bith nach eil mor chunnairt; sann a tha an cunnart ma theid i air a h-aghairt, gun na meadhonan a chleachdamh trath, a chuireadh cosg’ oirre, agus an sin g’an toir i dubhlan meadhonna na cruitheachd airson aon ni as urrainn iad a dheanamh. Tha e ri thabairt fainear mar an ceudna

[TD 21]

g’am feud an trioblaid, cia b’e sam bith cho eutrom as a bhios i innte fein, a bhi ’na meadhon, ma leanas i, gu trioblaid no easlaint eile a tharruing air neach, a dh’fheudas a bhi cunnartach, seadh, na ghalair bàis dha. Nach tric a tha cuartaichean, teasaichean, is teinneasan caitheimh a tighinn an lorg fuachd is casda, anns nach do chuireadh suim, agus a chaidh a leageadh fad air an aghairt? Cha n’e, uime sin, an cunnart a tha san uair ri fhaicinn o ni air bith a tha ’cur ruinn, ris an tigeadh dhuinn sealltainn, ach an cunnart a dh’fheudas teachd ’na lorg: agus cha leisgeul idir do neach, nach robh e fein a’ saoilsinn cunnart a bhi ann. Bu chòir dha a shaoilsinn,’s a chreidsinn air teisteis na muinntir d’am b’fhearr a b’aithn’ e no e fein, agus saothair a dheanamh gu fhaotainn a mach mus feud g’am bi e an’ aithreachas, an deigh laimh, a mhi-churam fein, agus g’am fairich e, nuair nach urrainn e a leasachadh, g’an d’rinn e cron air fein. Ach cia co coslach ri so, as a tha staid a pheacaich do thaobh naduir, agus am mealladh fo am bheil e ’ga chumail fein ann am fois? Cha ’neil eagal air roi’ na pheacadh, an galar uabhasach sin a thainig a nuas air o’n tuitim, agus fo ’m bheil e dol air aghairt an’ coinneadh na siorruidheachd. Cha’n eil e ’saoilsinn cunnart a bhi ’na staid. Agus a chionn nach eil, cha ghabh e curam, is cha ghnathaich e na meadhonan a chuir Dia roimhe, a chum rigsinn air leigheas is tearnadh. Seadh, cha ’neil e fein a faicinn cunnart ’na staid, agus cha chreid e uathsan a’s fearr do’n aithn’ e no e fein, cha chreid eadhon o Dhia fein, mar tig là cumhachd air, g’am bheil

[TD 22]

cunnart ann. Ach am bheil a chunnart ni’s lugha air an aobhar sin? No a’ bheil a leisgeil ri ghabhail? Nach ann ’tha e a’ meudachadh araon a chiont’ agus a thruaighe, a chionn nach do chreid e a chunnart, agus nach d’iarr e dol as? Cuimhnicheamaid so, araon d’a thaobh ar beatha naduraich agus ar n-anmana neo-bhàsmhor. Ach tha cuid, an uair a thig an easlainte agus eadhon tra tha iad a’ meas cunnart a bhi ann, nach cleachd na meadhonan tha iomchuidh agus a dh’fheudadh bhi feumail. Cha chuir iad a dh’iarraidh Leighich. “Ciod e am feum” their iad, “a tha anns na doctoirean. Ciod e an t-eolas no an sgile a tha aca thairis air muinntir eil, ged eil iad ’ga ghabhail orra. Agus ciod e ’tha toirt orra bhi dol mu’n cuairt, ach goal an airgid? Se lamh an Tighearn a tha ann: agus ni esan an ni chuir e roimhe; earbaidh sinn as fein,” agus mar sin sios. Tha iomadh mar so, a’ gabhail an leisgeil fein; agus gun teaghamh, tha làmh aig an àrd-eascaraid, a tha na namhad araon do’n anam is do’n chorp, anns a chùis. ’Se a chrioch-se an tuille ciont’ a tharruing air ceann a pheacaich; mar nach bu leòir leis na rinn e mar thà. Gidheadh is truagh g’am biodh iadsan air a chomhairl, ann an nithibh, gu h-àraid a dh’fheudadh an ciall ’s an tuigse nadurach fein a dheanamh mach dhoibh a bhi na’n cron. Ach feumaidh mi beagan a labhairt an aghaidh nan leisgeilan faoin so. Agus, bheirinn fainear, a thaobh feum sam bith a tha ann an Leighichibh, gur h-ann tha sin a reir as mar ni Dia feum leo. Tha iad air an orduchadh leis, agus bheannaich e gu tric an saothair. Tha iad a faighil foghluim iomchuidh

[TD 23]

airson na dreuchd anns am bheil iad, air chor as g’am bheil eolas, ac’ air nadur nan galaran agus nan teinneasan a tha ’cur ris a chorp, agus nan iocshlainte tha freagarrach riu, nach urrainn a bhi aig daoinibh eile. Feudaidh easlaintean a bhi ann nach tuig iad, agus easlaintean a thuigeas cuid dhiu, ni’s fearr no cuid eile; agus feudaidh ann an euslaint sam bith, ’nuair a theid i fad air a h-aghairt agus an uair a tha ’n Tighearn a’ cur roimhe fein, là a chreutair a ghiorachadh, nach dean eolas no innleachd an leighich feum. Ach cha ’neil sin ag radh—agus is cunnairteach do nach sam bith bhi do’n bharail—nach eil feum annta. Tha moran a’ labhairt ann an so, agus a’ toirt breith’ air an ni nach aithne dhoibh. Ach theirinn mar dean iad-san feum, co eile a tha coslach ri feum a dheanamh? Tha iad air am foghlum agus air an togail suas airson na dreuchd, mar a thubhairt mi. Agus co a gabhadh tu fein gu obair saoir no clachair a dheanamh, ach am fear a dh’iunnsaich an t-saoirsinneachd no a chlachaireachd? Na’m biodh tigh agad r’a thogail no r’a chaireadh, an gabhadh tu duine nach robh riabh air fhoghlum ann an aon do na ceirdibh sin? Ach, their thu, “cia b’e air bith feum a th’annta, s’e gaol an airgid, is cha n’e maith air bith a ni iad, a tha toirt orra bhi dol mu’n cuairt.” Is cruaidh a bharail sin mu’n timchioll, agus gu h-araidh do thaobh iomadh dhiu. Ach nach fheum na h-uile duine a bhi beo air a cheird. Agus nach fheum iads’ am beo-shlainte bhi aca mar dh’fheumas muinntir eile? Nach ann airson

[TD 24]

airgid a tha thu fein a’ deanamh d-oibre latha? Nach ann airson airgid a tha an seirbheiseach a’ ghabhail na sheirbheis, agus an ceannaich’ a’ cumail bùtha, agus a’ reiceadh ruit na nithe tha thu ag iarraidh uaithe; seadh agus an clachair a togail do thighe? Agus an abradh thu nach biodh gnothach agad ri seirbheiseach, no ceannaiche, no clachair, a thaobh gur ann air ghaol an airgid a tha iad deanamh gniomh no gnothach sam bith. Is cinnte nach abradh. Cùime air an aobhar sin nach ceadaicheadh tu do leighichibh bhi beo, mar cheadaicheadh tu do gach seòrs eile? Ach feuch mu’s eil thu leis a bharail so umpa, a gabhail do leisgeil fein, ann bhi deanamh dearmaid air na meadhonaibh sin a ghnathachadh, an’ là na h-easlaint’, a dh’fheudadh bhi feumail, agus mar sin a’ deanamh croin ort fein?—Tha cuid, ma dh’aontaicheas iad idir g’am bheil feum ann an Leighich, nach cuir fios air, gus am bi e ro-anmoch. Nuair a bheir iad fein an dùil thairis do’n duine theinn; an sin their iad “och, cuirear a dh’ iarraidh Doctoir dha.” Thainig an Doctoir, ach theagamh gur beag feum as urrainn da ’dheanamh. Agus ma bheir e ni air bith dha, is nach d’rinn e feum; their iad, “och, thug sin an Doctoir g’a fhaicinn, agus mar d’rinn e call, cha d’rinn e feum sam bith dha, cha robh e ceart riabh an deigh an ni a thug e dha.” Agus ma bhàsaicheas e, cha mhor nach abair cuid gur e an Doctoir a mharbh e. Mar sin tha cuid gu h-aimideach, ach gu brònach cosmhuil ri Adhamh, an sean athair, nuair a pheacaidh e, a’ cur na coire uatha fein. Ach cha sheas so ann

[TD 25]

an la eile. Ma bha marbhadh ann, is iad fein a bha ciontach as, nach do chleachd na meadhona trath, a dh’ fheudadh bhi feumail. Cuireadh so an cuimhne sinn air truaighe na muinntir sin, a dh’ iarras trocair ’nuair a bhios e ro-anmoch, agus theid, mar na h-oighibh aimideach, a dh’ iarraidh ola, nuair a theid an cothrom thairis, agus a bhios an dorus air a dhunadh. O gabhadh iad so rabhadh trath, agus iarradh iad an Tighearn am fad sa tha e ri fhaotainn!—Ach tha cuid a chuireas a dh’ iarruidh an Leighich, agus nach gabh a chomhairl an uair a thig e. Agus mar d’rinn na nithe a dh’ orduich e feum anns a mhionad, an dara cuid bheir iad thairis a bhi g’an tabhairt no tilgidh iad air falbh iad; agus is maith a dh’ fheuidte g’an gabh iad an sin comhairl sean mhnà bhruidhnich a thig a steach, a roghainn air comhairl an Doctoir. Cha’n eil iad so a tuigsinn nach e a bhi leigheas a ghalair ann am mionad—ni gu tric a tha do-dheant ann fein—a dh’ fheumas bhi aig an Leighich na shealladh, ach tre oibreachadh nan iocshlaintean a bheireadh e, bhi a’ gearradh freimh a ghalair, agus mar sin a bhi g’a lagachadh a chuid ’sa chuid. Ach thigeadh dhoibh bhi foighidneach, agus leigeadh leis an Leighich na meadhona sin a ghnathachadh a tha e faicinn iomchuidh, mu’s feud g’am faighear iad, an lathair Dhia, na’m measgsan a tha deanamh croin arra fein, seadh, agus air an co-chreutaraibh! Agus ’sann air dhoigh cosmhuil ris so a tha iomadh a deanamh croin dhoibh fein, a thaohh an slainte shiorruidh. Bithidh iad ag iarraidh Chriosd,

[TD 26]

ma’s fhior dhoibh, ach cha ghabh iad a chomhairl. Cha ghabh iad e air a chumhachan fein. Agus mar oibrich e annta ann an rathad a tha freagarrachd ri’m blas ’s ri’m beachdaibh fein, cha bhi gnothach aca ris. Gabhaidh iad an rathad fein, agus saoilidh iad g’am bi iad cho maith dheth fa dheireadh riusan a ghabh atharachadh a rathad. Chi iad fathast a chaochladh; ach mo thruaighe, ma sann tra bhios e ro-anmoch! Ach their cuid—agus tha eagal orm nach iad a chuid as teirce—nuair a thig trioblaid no easlainte na’n car, “Och se làmh an Tighearn a th’ ann; agus ni easan an ni a chuir e roimhe. Earbaidh sinn as fein, agus cha bhi sinn aig dragh ri Leigichean no cungaidhean leighis.” Seadh, agus an uair a thig trioblaid no bàs air neach tre a choire fein no coire a cho chreutair, “Och b’e sud an ni a bha air orduchadh dhasan. Dh’ fheumadh sud tachairt.” Mo thruaighe, g’am bheil na barailean so ni ’s cumanta agus ni ’s cunnartaich no tha iomadh a’ saoilsinn! “’Se lamh an Tighearna a th’ann,” their thu. Is fior e g’am bheil lamh an Tighearn ann, ach nach eil do lamhsa ann mar an ceudna? Nach e lamh do chiontsa a tharruing lamh fheirge-se a nuas ort, ’Se lamh an Tighearn a th’ ann an uair a tha an doinnionn ’sa stoirm an coinneadh do mhilleadh air a chnoc, ach am bheil sin ag radh riutsa nach e do dhleasdanas teicheadh gu fasgaidh? Mar teich, se do choire-se a th’ ann, agus cha toir e dion no tasgaidh dhuit o’n doinnionn, cha chum e mionad thu o bhi air do milleadh leatha, bhi ag radh, gur e lamh an Tighearn

[TD 27]

a tha ann. ’Se làmh an Tighearn a tha anns an doinnionn, ach thoir aire, cha n’e làmh an Tighearn a tha g’ad chumail-se o bhi teicheadh. Cuimhnich gur e lamh an Tighearn a bha ann, an uair a thainig a chloich-mheallan nuas air an Eiphit, ach an robh sin ag radh nach b’e dleasdanas nan Eiphiteach teicheadh a dh’ionnsuidh an tighean? B’e, gun teagamh; agus mar chomhara air sin bha na h-uile a theich tearuinte; ach na h-uile nach do theich, air am milleadh. Ach, their thu, “Ni esan an ni a chuir e roimhe.” Ni, ach cha n’e an ni a chuir e roimhe fein ris am bheil agads’ a bhi sealltainn, ach an ni a chuir e romhadsa mar dhleasdanas. Chuir e roimhe fein, an t-tanam a pheacaicheadh g’am faigheadh e ’m bàs, ach chuir e romhadsa mar dhleasdanas, a bhi seachanadh peacaidh. Chuir e roimhe fein am fear a thilgeas e fein do’n uisge g’am bàthar e, agus do’n teine gan loisgear e; ach chuir e romhadsa mar dhleasdanas, gu’n seachnadh tu uisg’ agus teine. Chuir e roimhe fein, nuair a bha Heseciah teinn, agus a reir coslais, dlùth do’n bhàs, g’an cuireadh e cuig bliadhna-deug ri a laithibh, ach chuir e roimh Heseciah mar dhleasdanas, g’am biodh e curamach m’a bheatha, is m’a shlainte, agus an uair a bha e fo’n euslainte, g’an cleachdamh e meadhonan iomchuidh agus freagarrach a chum aisig gu slainte. A reir sin tha sinn leughadh g’an d’ aithean Iasiah, Fàidh’ an Tighearn, g’an gabhadh iad meall fhigean, agus g’an sgaoileadh iad air an easgaid e, chum gu’n slanuighear e, Isa. xxxviii. 12. Cha dubhairt Isaiah no aon chuid Heseciah, “Chuir Dia roimhe fein g’am biodh an

[TD 28]

Righ beo, cuig bliadhna deug fathast, agus ni e sin rùnaich e; carson uime sin a bhiodh sinn aig dragh no a chleachdadh sinn meadhona ’chum a leigheas?” Cha dubhairt; oir bha fhios aca le cheil, an Ti a dh’ orduich sineadh lathachan agus slainte do Heseciah, gun robh na meadhona mar an ceudna air an ordachadh leis, tre am biodh a laithean air an sineadh agus a shlainte air a h-aisig, agus a reir sin g’am b’e an ciontsa mar gnathaicheadh iad na meadhonan. Cumamaid uime sin na nithe-se ann ar sealladh. Agus cuimhnicheamaid mar an ceudna, gur ann mar so tha a chùis do thaobh slaint’ air na n-anamana, co maith ri slaint’ ar cuirp. Chuir Dia roimhe fein co iad a dheanamh e a thearnadh, seadh, thagh e ann an Criosd iad roi’ bhunchar an domhain; ach chuir e romhainn mar dhleasdanas meadhona nan gràs a ghnathadh gu h-iomchuidh; ar gairm agus ar taghadh a dheanamh cinnteach; agns air mhodh àraidh g’an creideamaid ann an Criosd, a’ cur an céill gu soilleir, an ti a chreideas auns a Mhac, g’am bheil a bheatha mhaireannach aige, ach an ti nach creid am Mac, nach faic e beatha, ach g’am bheil fearg Dhe a’ fantuinn, air, Eoin, iii. 36. Mar so tha e soillear cia b’e sam bith a chuir Dia roimhe fein, mar eil sinne toirt aire do’n sin a chuir e romhainn-ne mar dhleasdanas, araon gu h-aimsireil agus gu spioradail, g’am bheil sinn a’ deanamh croin oirnn fein, agus g’am fulaing sinn gu ceart air a shon. Ach aon uair fathast, tha cuid a their mu fhear na h-easlainte, “Cha neil sin a’ cur dragha oirnn fein ag iarraidh leighich no cungaidhean dha.

[TD 29]

Tha sinn g’a fhagail an làmhan an Tighearn, agus ag earbsadh às airson fuasglaidh.” Tha thu ag earbsadh às an Tighearn, agus air an aobhar sin cha chleachd thu meadhonan. Ciod a shaoileadh tu do’n duine a thuiteadh san uisge, agus nach deanamh dìchioll gu faighinn gu tír, ach a luigheadh gu sàmhach socarach an sud, ag radh g’an robh e ag earbsadh ris an Tighearn, a thabhairt gu tir; no do’n duine a bhiodh dol bàs do’n ghoirt ’s am biadh fagus da, agus nach gluaiseadh làmh no cos gu dol d’a iarruidh, ach ag radh g’an robh e fein aig earbsadh ris an Tighearn a chumail suas? Nach abradh tu g’an robh an duine sin às a chiall; gur ann a bha e fanoid air Dia, agus g’am bu cheart g’am bàsaicheadh e an sud? Am bheil thu tuigsinn gur tusa fein an duine? Se dleasdanas nan uile bhi ’g earbsadh à Dia. Ach cionnas? Cha ’n ’e a bhi ’g earbsadh g’an oibrich e miorbhuil, (se sin, g’an oibrich e gun mheadhonaibh), agus miorbhuil chum gnùis a thabhairt do pheacadh dearmaid an duine: ni mò is e bhi ag earbsadh g’an dean e fein na nithe a chuir e ann do chomas-sa a dheanamh; ach ann an gnathachadh nam meadhonan, a dh’orduich e, bhi ag earbsadh g’an toir e a bheannachd nan cois, is g’an dean e feumail iad. A dhuine thruaigh! mar e so an doigh a’m bheil thu ag earbsadh à Dia, tha thu ’ga d’ mhealladh fein. Is cunnartach, calldach, dall, an earbs’ a th’ agad. G’an dearbh Dia sin ort, agus g’am buin e uait i, ann an latha treocair. Agus se m’eagal, mar an ceudna, nach fearr no sin t-earbsa à Dia do thaobh slainte t-anam’ neo-bhàsmhoir, an ni a’

[TD 30]

cuidromaiche no slaint’ a chuirp. Ma tha thu beo ann an aineolas air Criosd, agus ann an diultadh gairmean agus tairgsean an t-soisgeil, agus ag earbsadh do thaobh g’am bheil Dia na Dhia treocaireach (mar their thu) g’an dean e do thearnadh, se sin r’a radh, an taobh mach do Criosd, innseam dhuit gur cunnartach do chor, agus ma theid thu an coinneadh a bhàis leis an earbsa sin, nach cuir siorruidheachd an ceill do thruaighe. Ach theagamh g’an abair thu, “Sann tre Chriosd a tha mi ag earbsadh a ni e trocair orm.” Am bheil thus’ a’ coinneachadh ris ann an Criosd? Mar eil cha ’neil trocair no tearnadh ann an Dia air do shonsa. Agus fulaing dhomh a chuir an ceill dhuit ann an dilseachd do d’ anam, g’am bu cho maith dhuit, nam biodh agad a bhi ruith às o chunnart, thu fein a thilgeamh san teine chum dion, le earbsa nach loisgeadh e thu, agus an taobh mach do Chriosd a bhi ’g earbsadh à Dia ’chum dion do d’anam, an Ti a tha ’na theine dian-loisgeach!

Mar so chuir mi fa’ur comhair tri doighean gu h-àraid anns am bheil daoine deanamh croin orra fein, d’a thaobh an cuirp, no am beatha aimsireil. Anns a cheud àit, le bhi a’ cumail o’n chorp na nithe a tha feumail air a shon. San dara àit, le bhi a toirt dha tuille’s a tha feumail. Agus anns an treas ait, le bhi a’ deanamh dearmaid, ann an la na h-easlaint’, air na meadhonaibh a dh’ullaich Dia, agus a dh’fheudadh a bhi feumail chum ar ’n aisig gu slainte; maille ri cuid do na leisgeulaibh a tha aig iomadh an aghaidh nam meadhona sin a

[TD 31]

chleachdamh, agus na barailean cunnartach anns am bheil iomadh a gabhail fasgaidh, aig an dearbh àm anns am bheil iad, gu soilleir, a’ deanamh croin orra fein.

Ach theagamh g’an saoil cuid g’an do lean mi fad gu leoir air na nithese. Agus cha robh mi air leantuinn cho fad orra, mur bhiodh gu’m bheil e aithnichte dhomh, gu ’m bheil mor ghairm air a shon. Tha iad ni’s lionmhoir feadh na tir, no tha iomadh a’ saoilsinn, nach eil cho churamach mu’m beatha nadurach, agus mu shlaint an cuirp, agus a bhuineadh dhoibh; agus nach eil a’ faicinn mor chron air an laimh air son sin. Tha iad lionmhor, tha eagal orm, a tha milleadh an cuirp agus a’ deanamh dochainn d’an slainte le droch chaidreadh air iomadh doigh, maille ri geòcaireachd, stròghalachd, agus misge; agus mar sin a tha na’n luchd-moirt orra fein. Agus tha iad lionmhor mar an ceudna, ann an là na h-euslaint, nach cleachd meadhonan agus nach gairm Leighich, (no ma ghairmeas, gur ann an uair a bhios a chùis thairis), ach, mar their iad, ag earbsadh na cùis ris an Tighearn, agus g’a fagail na laimh; coslach ri neach d’an tàrladh a bhi fo throm euslaint, agus a theireadh do thaobh Leighich araidh san àit, g’an robh meas mòr aig air, agus g’an robh e ’cur mòr earbs’ ann, ach an uair a thigeadh e agus a chomharaicheadh e dha na nithe bu chòir da a ghabhail, gur e a theireadh e ris, “Och, cha bhi gnothach agam idir riusan, sann tha m’earbs’ annad fein, agus cha’n ann ann am meadhonaibh air bith”. An robh an duine

[TD 32]

sin, ann am firinn, a’ cur earbs’ anns an Leighich? Nach ann a bha e fanoid air? Mar sin tha iomadh a’ deanamh do thaobh Dhia, agus ag radh g’am bheil iad ag earbsadh às, an uair as ann a tha iad a’ fanoid air Dia agus g’am mealladh fein. Nach eil feum, uime sin, a bhi leudachadh air na nithese agus a bhi g’an sparradh dhachaidh air cridhibh agus coguisibh dhaoine. Gu’n toireadh Dia dhoibh a bhi faicinn an cunnairt ’s an dleasdanais d’an taobh, a chum nach biodh iad ni b’ fhaide, air an doigh so, a’ deanamh croin orra fein!

Ach feudaidh sin fhaicinn mar tha na nithe a labhair mi, do thaobh a chunnairt a’m bheil daoine a bhi deanamh croin d’am beatha nadurach, agus a churaim air an laimh eile, a bhuineadh dhoibh a ghabhail aisde, a luighe ruinn gu h-àraid aig an àmsa, agus sin do thaobh a ghalair uabhasaich sin, d’an goirear an COLERA, a leig Dia mach feadh na righeachd, agus a nis gu bronach, a tha air teachd dh’ionnsuidh ar dorsa! Feudaidh sibh a thuigsinn g’an robh so nam’ shealladh ann an gabhail nam briathra, agus anns gach ni a labhair mi uatha: air chor as nach rig mi leas a bhi leudachadh air ar dleasdanas do thaobh a ghalair so leis am bheil sin air ar fiosrachadh. Ma se dleasdanas dhaoine aig na h-uile àm a bhi curamach mu am beatha nadurach, agus a bhi air am faicil an aghaidh gach ni a dheanamh dochann di, is cinnte gur e an dleasdanas e aig an àmsa, anns am bheil mi-churam mu’n cuirp, no anacothrom air bith a

[TD 33]

bheir iad dhoibh g’an deanamh ni’s buailtich do’n ghalar. Agus ma tha an cleachdamh truagh sin, an t-òl, d’am bheil iomadh air an tabhairt, calldach aig àm air bith, tha e ro challdach, ro chunnartach aig an àmsa. Maille ris na h-uile truaigh eile a tha’ g’a leantuinn, tha an neach a tha air a thabhairt da ’ga thilgeadh fein an uchd a ghalair, agus ’ga dheanamh na chreich ullamh dha; air chor as gur iongantas o Dhia ma theid e às uaithe. Chuala mi, o cheann ghoirid, mu dhuine truagh do’n t-seorsa so, an uair a bha leighich àraidh a bha san àit, a’ comhairleachadh an t-sluaigh an aghaidh an òil, agus a’ cumail mach a chunnairt a bh’ann do thaobh a ghalair chraitich so a bha na’m measg aig an àm, a bha ri sgeig is fanoid ’na eudan, fad na h-ùin a bha e labhairt. Co luath ’s a sguir e, dh’fhalbh an duine truagh do’n tigh-òsd, agus mar g’am biodh e a’ cur air breugair a dheanamh do’n leighich, ghabh e a dhiol do’n deoch. An oidhche sin fein ghlacadh e leis a CHOLERA; agus anns ni’s lugha no ceathar uaire fichead, bha e san t-siorruidheachd! O, ciod an cronachadh a bha ’n so! Ach ma se dleasdanas dhaoine, aig na h-uile àm anns am bheil trioblaid no euslaint g’am bualadh, meadhonan a chleachdamh a dh’fheudas a bhi feumail, agus a rinn Dia feumail do iomadh, seadh, agus comhairl nan leighichean a ghabhail d’an aithne, agus d’am buin, a reir an dreuchd, a bhi a comharachadh mach, nam meadhona, as coslaich ri bhi feumail is freagarrach; nach e an dleasdanas air mhodh àraid aig an àmsa, anns am bheil euslaint chràit-

[TD 34]

each air teachd ’nar measg, a bhi cleachdamh gach meadhon, agus a’ leantuinn gach comhairl is seoladh as urrainn leighichean a chomharachadh mach, a chum, fo bheannachadh an Tighearn, agus le ar sùil a bhi ris airson sin, gu’m feud g’am biodh meud-eigin cosg’ air a chuir air a phlaigh. Nach eil an Tighearn leis an trioblaid so, mar gu’m b’ann, ’gar cur gu dearbhadh, an ann a’ cur earbsa dhall annsan a bhios sinn, agus a’ deanamh tàir air meadhonaibh; no an ann ag earbsadh annsan, ann an gnathachadh nam meadhonan a dh’ ordaich e, a bhios sin; g’ar cur gu dearbhadh, an dean, no nach dean sin, cron oirnn fein.

Ach is bronach leam a chluinntinn g’am bheil cuid, cha’ne mhàin a’ diùltadh nam meadhonan iomchuidh a gnathachadh, ach ag éiridh suas an aghaidh na’n Leighichean, agus nan riaghailtean a tha iad fein agus duine eile ’cur a mach aig an àm, agus a’ gabhail na’n ceann a’ radh, gur ann a tha Leaghichean a’ marbhadh sluaigh, leis na nithibh a tha iad a’ toirt; agus g’am bheil tuarasdal dhoibh airson sin. Cha d’thainig breug a mach a ifirinn is mo ’s is uabhasaich no i so. Is truagh iad a tha falbh leatha, agus g’am mealladh fein ’sa’ mealladh an co-chreutaire. Dia gu’n coisg beul nam breug, agus gu’n cuir ceannsal air an namhad, a tha le a lethid so do innleachd ifirinneil, ag oibreachadh air inntinnibh dhaoin, chum a bhi g’an cruadhachadh ni’s mò fo’n bhreitheanas, agus g’am bi tuille cothroim aig a phlaigh a bhi deanamh a h-oibir fein. Tuarasdal do Leighich-

[TD 35]

ibh airson a bhi marbhadh dhaoine! B’uabhasach an ni r’a smuaineachadh e! Na‘m biodh tuarasdal idir dhoibh (agus b’fhiu am fear-oibriche a thuarasdal) bu choslach gur ann airson an cumail beo, agus an aisig gu slainte bhiodh sin doibh, agus nach ann airson a bhi ’g am marbhadh. Ach fhuair an sgeul a bha’n so sgiathan an’ tuath ’s an’ deas, agus thog an spiorad ceannairceach, a thainig ’na lorg, ceann ann an iomadh ’ait. Agus tha e soilleir gur breitheanas e a tha’n cois na plaighe. Chaidh cuid do Leighichibh, a bha aig an uile dhiochioll gu maith a dheanamh do chreutairaibh, agus a’ cur am beatha fein an cunnart le sin, a chlochadh a mach à aitibh anns an robh an trioblaid. Ach dhearbh Dia a dhiomb’ ’s a ghruam gu siolleir an aghaidh nan aitean anns an robh an lethid sin do ghniomharaibh maslach air an deanamh. Far nach robh a phlaigh fathast ach eutrom, leag e ni bu truim’ i; agus far an robh i, mar gu b’ann, a’ togail a h-iomraich, ghairm e air a h-ais i. Chunnaic mi fein so a’ tachairt ann an àitibh san taobh deas ann san do thachair dhomh a bhi aig an àm. Agus chuala mi gu’n do thachair e an’ àitbh eile mar an ceudna, Biomaid, air an aobhar san, fo eagal roi’ bhi a’ brosnuchadh an Tighearn gu bhi g’ar fiosrachadh fein air a mhodh cheudna. Is bronach leam maille ri sin a bhi ’cluinntinn, gu’m bheil cuid a’ gabhail orra bhi ’g aicheadh gur e an trioblaid d‘an goirear an COLERA idir a tha ann. Tha aobharan ac’ airson [sin. Tha an trioblaid a tha’n so a tarruing iomadh eigin is cruachas na cois. Tha i ’toirt air daoinibh, eadhon

[TD 36]

cairdean agus luchd eolais a bhi seachnadh comuin a cheile. Tha i a’ toirt air falbh as sgoinn ’sa m misnich. Cha ’neil sùrd gniomha no gnothaich orra. Tha luchd-ceird gun obair. Tha sràidean air an treigeadh. Tha bùthan ionnann is air an dùnadh. Tha gruam air gach aodan; “agus tha’n luchd-caoidh a’ dol mu’n cuairt ’sna sràidibh!” Tha na nithese, agus nithe eile a dh’ fheudamaid ainmeachadh, a tha teachd an cois na plaighe so, a’ toirt air cuid a bhi ’ga cleith’, agus air cuid eile a bhi ’g a h-aicheadh. Ach cha leisgeul idir iad so airson a bhi ’ga h-aicheadh. Ann bhi deanamh sin, tha muinntir ag aicheadh laimh an Tighearn innte, agus na’ h-àobharan brosnachaidh a fhuair e gu bhi ga leagadh oirnn; tha iad a’ diultadh a bhi striochdadh d’a laimh-san, agus a bhi air an ioraslachadh fuidhe; nithe a tha ro chunnartach, agus leis am feud Dia a bhi air a bhrosnuchadh gus an trioblaid a leagadh ni’s truime, air chor as nach gabh i aicheadh, ach g’an dearbh si i fein gu soilleir.

Ach tha a phlaigh air briseadh mach! Aidichamaid lamh an Tighearn innte; agus tuigeamaid ciod a tha am freasdal gruamach so a’ radh ruinn. Is plaigh neo-ghndichte i. Cha ’n eil thairis air cuig bliadhna deug o thaisbean si i fein ann an dùchaibh an àird an Ear. Shiubhail i o’n uair sin air a chuid mhor do’n Roinn-Eorpa, agus thainig i faidheireadh dh’ionnsuidh nan rioghachdasa: seadh, faidheireadh, mar g’am biodh i aindeonach air Breatuinn fhiosrachadh, a chionn na th’aig an

[TD 37]

Tighearn innte, agus na tha air a dheanamh air a shon, leatha. Ach tha e coslach g’an do bhuadhaich peacanna Bhreatuinn os ceann a maitheis, agus uime sin tharruing i a bhuile orra fein. Is cinnteach g’an d’fhuair Dia brosnachaidhean neo-ghnàichte, ’n tra leig e plaigh cho neo—ghnàichte mach nar measg: plaigh air nach robh aithne aig sluagh a riabh gus a nis! Is plaigh sgriosach i. Tha i a’ gearradh sios agus a sgathadh, cha mhor glan roimpe, nan ceud ’s nam milte, mar arbhar an fhoghaire. Se a th’ innte an speal, agus cha ’ne an corran! Is plaigh sgaoilteach i. Tha i a’ siubhal o Righeachd gu Righeachd, o dhùthaich gu du’thaich, o bhaile gu baile, o theaghlach gu teaghlach, o fhear gu fear. Tha e soilleir g’am bheil nadur gabhaltach innte; agus g’am bheil aon neach ’ga glacadh o neach eile: ni a bhuineadh a bhi a’ cur muinntir air air an caithris roimh bhi dol fagus di, ’nuair nach eil gairm, ann an rathad dleasdanais, aca gu sin a dheanamh. Agus is plaigh chràiteach i. Is cràiteach a bhi a’ coimhead na muinntir a tha fulang fuidhe. Tha iad air an glacadh le piantaibh; air an leagadh sios gu h-obann; dh’ fhalbh an lùth ’san neart: theich an sgéimh ’san dreach: tha an cuirp gu h-uile às an ordugh. O is cianail an sealladh e! Is cràitaach mar an ceudna nach urrainn neach dol fagus doibh, no am frithealamh a dh’fheumadh iad, a dheanamh dhoibh, gun e fein a chuir an’ cunnart. Is cràiteach g’am biodh teicheadh aig na h-uilibh o’n mhuinntir theinn, eadhon aig na cairdean as dilse, a thaobh cunnairt am beatha. Agus is cràiteach, an uair a rinn an

[TD 38]

trioblaid a gniomh fein, g’am biodh na mairbh air am fagail gun neach a chuireadh fo thalamh iad. Ach is nithe iad so a tha ’g éiridh o nadur na trioblaid: agus a tha ’taisbeanadh gur trom a bhreitheanas i. Agus tha cuid gun teagamh, d’an ceisd, ciod an ni iad ann a leithid so do ghnothach chuidromach, se sin, ciod is dleasdanas dhoibh. Ach theirinn air an so, mar tha e na fhiachaibh air na h-uile gun iad fein a chuir an’ coinneadh a chunnairt gun ghairm a bhi aca ann an rathad dleasdanais, air a shon; air an laimh eile, an uair a tha a leithid sin do ghairm aca, (agus is cinnte g’am bheil curam a ghabhail do’n mhuinntir theinn agus do’n mairbh na ghairm dhligheach ann fein), na seachnadh iad air chor air bith an dleasdanas. Rachadh iad ’na ceann, g’an tilgeadh fein air an Tì as urrainn an gleidheadh, agus sin, ann an ceum na dleasdanais; ach nach d’thug barrantas sam bith dhoibh g’am biodh iad air an gleidheadh mach às a cheum sin. Agus cuimhnicheadh iad gur e a bhi mach à ceum na dleasdanais, cunnart as mo, no na h-uile cunnart eile a tha iad ag iarraidh a sheachnadh.

Se so a phlaigh leis an d’fhiosraich Dia sinn aig an am—plaigh neo-ghnaichte, plaigh sgriosach, sgaoilteach, chràiteach. Agus se a cheisd ciod anis ar dleasdanas d’a taobh? Se gun teagamh ar ’n àrd dhleasdanas a bhi ag aideachadh ar peacanna a dh’fhàisg a bhreitheanas à laimh an Tighearn, agus a bhi pilleadh d’a ionnsuidhsan o’n deach’ sinn gu trom air sheachran. Mar bi an

[TD 39]

toradh so ’g a leantuinn, cia b’e sam bith a dh’fheudas Dia dheanamh ’na throcair air ar son, cha ’neil barrantas againn a bhi sealltuinn g’an tog e dhinn i. Ach dh’ ainmich mi mar tha, g’am bheil dleasdanasan aimsireil mar an ceudna, gus am bheil sinn air ar gairm; agus se sin, a bhi seachnadh gach ni a chuireadh ar slaint an cunnart, agus gu h-àraid a dheanamh buailteach sinn do’n trioblaid a tha so; mar an ceudna, bhi cleachdamh nam meadhona a dh’fheudas a bhi feumail, agus a rinn Dia feumail do chuid, a chum dion no leigheis uaithe; agus chum na criche sin, seoladh is comhairle a ghabhail uathsan a tha air an cuir a mach a chum a bhi nan luchd leigheis, agus d’am fearr as aithne no dhuinne, na meadhonan a thigeadh dhuinn a ghnathachadh fo a leithid so do euslaint chràiteach. Oir anns cho fad as a tha muinntir a deanamh dearmaid no tarcuis air na nithe sin, cha’n urrainn iad a bhi saor o chiont an’ lathair Dhia. Tharruing fear coimhead o phriosain a chloidhe, gu lamh a chuir na bheatha fein, an uair a choisg treocair e o’n ghniomh ag radh ris, Na dean cron sam bith ort fein. Tharruing sinne le ar peacannaibh, cloidhe na breitheanais a tha so, ’nar ’n aghaidh fein. Tha e sìnte os ar ceann. Chaidh e sàs ann an cuid cheana. Agus tha an treocair cheudna a labhairt ann ar cluasaibhne agus ag radh, “Seachainn an cloidhe; na leum air fhaobhar, na d’thig dluth dha. Na brosnaich mise gu a leagadh ort. Na dean cron sam bith ort fein!”

[TD 40]

II.—Ach tha an Tighearn anns na briathraibh so, gun teagamh, a labhairt ruinn d’a thaobh air ’a anmanna neo-bhasmhoir, agus a’ toirmeasg dhuinn cron air bith a dheanamh orra-san.

Tha e fior, gur ann do thaobh a ghniomh a bha fear-coimhead a phriosain dol a dheanamh air a chorp, no a bheatha nadurach, a labhair an t-abstol na briathra, agus g’an rabh iad, air an aobhar sin, gu soilleir a’ toirmeasg do’n duine cron sam bith, anns an t-seadh sin, a dheanamh air fein. Ach tha e soilleir air an laimh eile, cia b’e air bith cron a dheanamh e air an doigh sinn, gur e gniomh is ciont an anam a bhiodh ann. Oir ciod a b’urrainn an corp a dheanamh dh’easuidh ad anam? Nach ann o’n anam a tha na h-uile comas oibreachaidh aige? Ach maille ri so, bha an gniomh a bha an duine dol a dheanamh a dearbhadh g’an robh anam a cheana, ann an staid chaillte chunnartach agus mur biodh e mar sin, nach rachadh e riabh an’ ceann a lethid so do ghniomh eagallach. Air breithneachadh so do’n Abstol, uime sin, bha anam an duine aig, gu h-araidh, na shealladh. Agus thuig an duine fein na briathra anns an t-seadh so, goirid an deigh sin, nuair a dhuisg Dia a choguis, agus a dh’fhoillsich e dha a chor caillte: oir se an cron a chunnaic e, a bha e riabh a’ deanamh air fein, se sin, air anam—agus cha b’e eagal sam bith anis do thaobh a bheatha naduraich (oir chaidh an eagal sin thairis roimhe so) a lion le uabhann is bròn e, agus a chuir a cheisd chuidromach sin dhachaidh air anam, Coid as eigin domhs’ a dheanamh

[TD 41]

a chum gu tearnar mi? Agus ma bha na briathra a’ labhairt ris-san anns an t-seadh so, nach eil iad a’ labhairt ruinn anns an t-seadh cheudna? Nach eil ar ’n anmanna neo-bhasmhor-ne an’ cunnart, co chinnteach as a bha anam an duine so? Nach eil an Dia a labhair ris-san iad, an t-aon ni an diugh, a bha e an uair ud, araon a thaobh fhuath do’n pheacadh agus a thruas ri anam a pheacaich? Seadh, nach eil e, cha ’ne mhain anns na briathraibhse, ach air feadh na Firinn gu leir, a’ deanamh soilleir dhuinn nach eil tlachd aig ann ar bàs, ach g’am b’àill leis gu pilleadh sinn ’s gu biodh sinn air ar tearnadh? Agus nach d’thug e na h-uile dearbhachd air sin, le a Mhac fein a chuir dh’ionnsuidh an t-saoghail agus a thoirt thairis chum a bhàs air ar son?

Maille ri sin, tha againn ri chuimhneachadh gam bheil an t-anam luachmhor; ni’s luachmhoire gu mor na an corp: ni’s luachmhoire na an saoghal, Oir ciod an tairbhe, arsa Criosd, a tha ann do dhuine, ged chosnadh e a an saoghal uile agus anam fein a chall? Agus sann da-san a b’aithne a luach, a thug a bheatha fein, ’na éiric air a shon. Se an t-anam an earrann sin dhinn a tha neo-bhasmhor. Theid e steach do’n t-siorruidheachd, an uair a theid an corp sios do’n uaigh. Agus cha chuir siorruidheachd gu h-uile an ceill a luach: oir cia aca bhios e truagh no sona—agus bithidh e an dara cuid no a chuid eile dhiu sin, anns an t-seadh as iomlain—cha chuir an t-siorruidheachd crioch aon chuid air a thruaighe no air a shonas. O, nach

[TD 42]

creideamaid so! Na’n robh so air a chreidsinn le iomadh, cha’n ann a’ caitheamh am beatha mar nach biodh anmanna neo-bhàsmhor aca, no siorruidheachd romp’, a bhiodh iad, agus gun churam ach, Ciod a dhitheas iad, ciod a dh’olas iad, agus ciod a chuireas iad umpa? Ach ma tha ’n t-anam mar so, luachmhor, am bheil aobhar againn a bhi cur an teagamh gu’m bheil Dia a labhairt ruinn, anns na briathraibhse d’a thaobh an anam? Am bheil sinn gu bhi saoilsinn g’an toirmisgeadh o dhuinn cron a dheanamh do’n chorp, agus nach toirmisgeadh e dhuinn sin a dheanamh do’n earrann as luachmhoir dhinn; gu’n aithneadh e dhuinn spéis a bhi againn d’ar beatha nadurach, agus nach aithneadh e dhuinn an spéis bu mho a bhi againn d’ar ’n anmaibh neo-bhasmhor? Bu mhi-choslach an ni sin.

Ach tha e r’a thoirt fainear aig an àm cheudna, luachmhor mar tha ’n t-anam, g’am bheil e do thaobh naduir ann an staid chaillte; agus mar sin g’an d’rinneadh a chron mar tha. Chuir an diabhol a chloidhe—se sin, am peacadh, an inneal mharbhaidh a th’aige-se—an sàs ann ar nadur, agus thug e lot bàis dhuinn, ann an leasraidh a cheud Adhaimh. Tha sinn ’nar sliochd mharbh, uime sin, a teachd dh’ ionnsuidh an t-saoghail; araon marbh gu spioradail, agus marbh san lagh. Tha sinn marbh gu spoiradail, seadh, marbh ann an eucartaibh, agus ann am peacannaibh, mar tha ’n t-abstol a’ cur an ceill, (Ephes. ii. 1.) se sin, tha sinn dealaichte o Dhia, tobair na beatha spioradail, gun colas air, gun chomun ris, gun ghradh, gun umh-

[TD 43]

lachd, gun urram dha, ach aig an àm cheudna, beo anns a pheacadh agus beo dha; se sin, tha sinn fo chumhachd riaghlaidh, truaillidh, agus oibreachaidh a pheacaidh; cosmhuil ris a mhac stroghail a dh’fhalbh o athair. Bha e beo, is fior e, ach cha b’ann do athair. Agus bu bhronach truagh a bheath a bha aige. Uime sin mheas an t-athair e bhi marbh agus caillte, Luc. xv 24, 32. Se am peacach, am Mac stroghail. Ach tha sinn mar an ceudna, marbh san lagh; se sin fo bhinn bàis, chionn briseadh an lagha; oir is mallaichte, deir an Tighearn, gach neach nach buanaich anns na h-uile nithibh a tha sgriobhta ann an leabhar an lagha, chum an deanamh, Gal. iii. 3 10. Agus tha a mhallachd, no a bhinn bàis so’ a tha na luighe air a pheacach g’a dhruideadh mach o bheatha, ’s o gach uile fhior shonas, agus g’a dhruideadh steach fo fheirg Dhé, ann an ùin agus tre ’n t-siorruidheachd. Se so staid gach anam do shliochd Adhaimh do thaobh naduir; “staid peacaidh agus truaighe”! Do bhrigh a bhi ann an staid peacaidh, tha ’n duine gun chomas Dia a mhealtuinn, no sonas na ’n néimh, ged leigeadh Dia a steach an sin e. Agus do bhrigh e a bhi ann an staid truaighe, se sin, fo fheirg agus so mhallachd Dhe, tha e air a dhruideadh mach o chòir air gach trocair is sonas, seadh air a dhruideach steach mar ann am priosan, fo bhinn bàis, feitheamh air latha an sgrios! O faicibh ciod a rinn am peacadh òirnn! Mhill e ar nadur; dh’fhag e sinn buailteach do’n bhàs shiorruidh! Bi so a phlaigh, is cha ’ne a phlaigh a tha an diugh ’nar measg, no plaigh air bith eile, e leig

[TD 44]

Dia mach air cloinn nan daoine. So a phlaigh a thainig steach oirnn gu moch, a thruaill ’sa mhill ar nadur, eadar anam agus chorp. So a phlaigh a shiubhail air na h-uilibh, agus o nach deachadh anam a riabh as. Cha’n eil earrann do’n t-saoghal air nach do shiubhail i. Cha’n eil linn do’n t-saoghal anns nach robh i ag oibreachadh. So a phlaigh a tha do-leigheas, air an taobhsa do’u fhuil a chaidh dhortadh agus airson nach eil Leighich air an taobhsa do’n Ti a dhòirt an fhuil sin. Ach so a phlaigh a tha ’cur nam mìlte do’n t-siorruidheachd, sa dol steach nan cois an sin—agus a leanas riu, ’sa luigheas orra, tre shaoghal na saoghal! O, nach iarramaid a bhi air ar leigheas uaithe, Tha e nadurach dhuinn, agus tha e iomchuidh, a bhi ag iarruidh leighis o’n plaigh a tha nis ’nar measg, ach ciod ged gheibheamaid sin? Ma theid sinn dh’ionnsuidh na siorruidheachd leis a phlaighse na luighe oirnn, b’fhearr dhuinn an sin, nach robh bith a riabh againn mar chreutairibh reasontach! O, cia lionmhor iad air an cuir Plaigh a Cholera eagal, air nach do chuir plaigh a pheacaidh fathast eagal: a phlaigh a luidh air ar nadur o’n leagadh, a thug ar falbh ar lùth ’s ar neart, ar cruth ’sar maise, mar chreutairibh naomh, agus a tharruing am bàs oirnn anns na h-uile seadh! Cia lion iad an diugh, a bheireadh na tha aca do’n t-saoghal, agus an saoghal fein nam biodh e aca, airson saoradh o’n Cholera, nach d’thug riabh uair do’n ùin, no aon urnaigh no osnadh seachad ann am firinn airson saoradh o phlaigh uabhasach a pheacaidh; seadh, agus a bha

[TD 45]

riabh a diultadh an Ti a choisinn saorsa le fhuil fein, agus a tha g’a tairgse dhoibhse? An rig sinn leas dearbhachd sam bith eile, ach so, iarraidh air staid chaillte an duine d’a thaobh naduir? An urrainn comhara ni’s soilleir a bhi air na so? Ach ged tha an t-anam a cheana ann an staid chaillte, cha ’neil a staid char leasachadh. Na’m biodh, cha robh feum a bhi seirm nam briathra so ’na chluasaibh, Na dean cron sam bith ort fein. Tha e marbh, mar thuirt sinn, air mhodh spioradail, agus mar an ceudna marbh san lagh. Ach cha neil e marbh anns na h-uile seadh, am fad as a tha e air an taobhsa do’n t-siorruidheachd. Sann an sin a bhios a staid air a daingneachadh gun atharrachadh gun leasachadh tuille. An sin an ti a ni eucoir, deanamh e eucoir a ghnàth, agus an ti a tha salach biodh e salach a ghnàth. An’ so tha e mar dhuine fo euslaint thruim, gun chomas gniomh no oibir, ni’s mò na aig an fhear a tha san uaigh; ach o’m feud e bhi air a leigheas, agus air aisig gu slaint is neart, An’ sin tha e mar an duine tha san uaigh, aig an deach’ a chùis thairis. An’ so, tha e fo bhinn a bhàis’ a dh’f heudas a bhi air a togail dheth, agus an lorg am feud e bhi air aisig gu beath’ is saorsa. Ach an’ sin tha a bhinn air a cuir an gniomh, agus cha bhi aisig tuille gu beatha, no atharrachadh air a chùis. Am fad as a tha an t-anam, uime sin, ann an tìr dochuis agus an taobh stigh do chriochaibh treocair, feudaidh atharachadh a bhi air a dheanamh air a staid. Sann a chum so a chuir Dia slanuighear dh’ionnsuidh an t-saoghail, a dh’ullaich e slainte, agus a tha e

[TD 46]

sineadh mach latha gràis do’n pheacach. Feudaidh, air an aobhar sin, mar thuirt mi, atharrachadh a bhi air a dheanamh fathast air a staid—atharrachadh gràsmhor anns am biodh ciont gash croin a bha e riabh a’ deanamh air anam air a mhaitheadh, agus a nadur air a leigheas o bhi tuille a’ deanamh a chroin cheudna air fein. Nach d’thigeadh dhuinn uime sin a bhi saoradh na h-aimsir agus a bhi deanamh feum iomchuidh do mheadhanaibh nan gràs; seadh a bhi saoradh na mionaid a tha làthair gun a bhi a’ cur earbs’ a mionad a tha romhainn, a thaobh nach eile fhios againn ciod a bheir là a mach, agus ma theid na cothroman thairis, agus an t-anam steach do’n t-siorruidheachd gun Chriosd, nach bi leasachadh tuille air a staid? Agus bithidh siorruidheachd aig an’ sin, (agus measaidh e fada gu leoir i,) gu a ’bhi ’gul, gu’n do mhill ’s gu’n do chaill e là na slainte! Thigeadh dhuinn, mar an ceudna, a bhi ’cuimhneachadh ma tha an t-anam, mar thuirt mi, a cheana ann an staid chaillte, gur e an ceud ni a bhuineadh bhi na churam oirnn, g’ am biodh e air a shaoradh o’n staid sin, dh’easuidh nach bi e ach a’ deanamh a chroin fein am fad ’sa tha e air thalamh. Tha so a’ dol an aghaidh creidimh agus diadhachd cuid, (agus tha eagal orm, aireamh ro lionmhoir) a tha do’n bharail, ma ni iad an ni as fearr a dh’fheudas iad, no co dhiu, choimheadas siad iad fein o mhor olc a dheanamh, anns an ùin a tha rompa, nach h-eagal doibh, Se so na gheibhear do churam air daoinibh do thaobh naduir, agus air am bi an smuainte a’ siubhal, an uair a bhios curam no smuain

[TD 47]

idir teachd a steach orra mu’n chùis; gun a bhi ’cuimhneachadh g’am bheil call an anam deanta mar tha, agus mar bi e air a shaoradh o’n chall ’sa chron a rinneadh air, g’um bu cho maith do’n duine a tha fo ghalar bais a bhi ’gealltuinn slainte dha fein anns na tha roimhe, le a bhi a’ cur air fein g’an dean e an ni as fearr a dh’fheudas e air a leabaidh an uair a tha e a’ diultadh an leighis; no an duine a tha fo bhinn bàis a bhi a’ gealltuinn saorsa dha fein, le bhi a’ runachadh nach deanamh e nis olc anns na bha roimhe, ach gu’n giulanadh se e fein cho maith ’sa b’urrainn da, am fad sa bha e fathast ’sa phriosan, gun saorsa gun mhaitheanas fhaotuinn o’n Righ—gu’m bu cho maith, tha mi ag radh, do dhaoinibh ann leithid sin do staid, a bhi ’gealltuinn slainte no saorsa dhoibh fein, le ni sam bith a dheanamh iad, agus do’n pheacach a bhi saoilsinn, am fad ’sa tha a staid ’s a nadur gun atharrachndh, gu’n deanamh e, no gu’m b’urrainn e ni a dheanamh, anns am biodh feum no stà. Cha b’urrainn e, le ni a dheanamh e anns na bha roimhe, leasachadh a dheanamh air na chaidh seachad; agus cha mho a dheanamh e anns an ùin a bha riomhe, ach mar rinn e anns na chaidh seachad, mar biodh atharrachadh air a dheanamh air a nadur.

Mar so tha sinn a’ faicinn, cha ne mhàin o’n briathraibh fein, ach. o’n bheachd a tha r’a ghabhail do’n anam neo-bhàsmhor, mar an earrann as luachmhoir do’n duine—o’n staid chaillte anns am bheil e, agus o’n leasachadh a dh’fheudas fathast a bhi air a dheanamh air a chor, g’um feud sinn

[TD 48]

a bhi meas g’am bheil Dia a labhairt ruinn anns na briathraibh, do thaobh ar ’n anmanna, cho maith agus do thaobh ar cuirp, agus anns an t-seadh sin ag radh ris gach aon air leth againn, Na dean cron sam bith ort fein!

Ach cia mar tha daoine (thoir thu ) a’ deanamh croin air an anmaibh, agus mar sin a’ dol an aghaidh àithne is ughdarrais Dhé anns na briathraibh? Agus an so, gun bhi ag ainmeachadh nithe eile, bheirinn fainear g’am bheil tri doighean, gu h’ araid, anns am bheil iad a’ deanamh sin, agus g’a dheanamh (mur bi iad air am bacadh trà), gu am milleadh siorruidh fein!

1. Anns a cheud àit. Tha daoine a’ deanamh croin air an anmaibh le a bhi a’ dol air an aghairt agus a’ buanachadh anns a pheacadh. Is fior nach eil duine beo, nach eil a’ peacachadh. Ach tha cuid air an toirt gu bhi g’a threigeadh ’sa cur na aghaidh, ged eil iad g’a fhaotuinn ag oibhreachadh annta, agus aig uairibh air an glacadh leis. Ach cha ’n ann umpa-san a tha sinn a labhairt, ach mu’n chuid a tha beo ann, agus d’an toilinntinn e. Agus mo thruaighe, g’am bheil an comhradh ’s an caitheamh-beath ag innseadh gur iad a chuid as lionmhoire! Tha an t-anam mar tha, mar thug mi fainear, ann an staid chailte. Agus cha neil ceum a tha am peacach a dol air aghart anns an staid sin, no peacadh a tha e ’cur an gniomh, nach eil e, mar gu b’ann, a’ sathadh a chloidhe ni’s faide is ni’s faide steach gu anam—oir is cloidhe d’a

[TD 49]

rireadh am peacadh—agus mar sin a’ dol air aghart ann an obair uabhasaich an fhein-mhoirt, cho fad as a tha e á buanachadh anns a pheacadh, Tha e aig an àm cheudna, g’a chruadhachadh fein ni’s mo ’san t-slighe, a’ dol ni’s faide o Dhia, agus ni’s faisg’ air ifirinn; seadh agus a’ brosnachadh Dhia gus an t-sriann a leigheadh mu ’mhuineal, agus fhagail dha fein gus an rig e an t-àit anns nach bi leasachadh air a chor O, nach creideadh peacaich so, a tha dol air an aghart gu dàna anns a pheacadh! Creid e, fhir na misge; creid e, fhir na ’m mionnan; creid e, fhir na neo-ghlainne, creid e, fhir brisidh na sàbaid; creid e, thusa, cia b’e air bith thu, a tha beo ann am peacadh air bith, ’sa gabhail tlachd no toilinntinn ann. Na biodh neach agaibh g’a chumail fein ann am fois, le a bhi gealltuinn dha fein g’am pill e fathast. Cha’n eil gealladh o’ Dhia dhuit airson sin. “An diugh an diugh,” tha e ’radh, “ma chluinneas sibh mo ghuth, na cruadhaichibh ar chridheachan.” Agus mar as fhaide theid thu air t-aghart, ’s ann as durra dhuit pilleadh, ged bhiodh pilleadh ’na d’ chomas fein. Ach ma bheir Dia thairis thu, agus ma their e nach bi a Spiorad a’ stri ruit ni’s faide, (an ni a dh’fheudas e ann an ceartas a dheanamh) an sin is ni cinnteach nach pill thusa tuille. Ni mo na biodh neach agaibh a’ gabhail fois dha fein, le a bhi saoilsinn a thaobh nach eil esan dol amach anns na peacannaibh anns am bheil cuid eile mu’n cuairt dha, air an aobhar sin nach eil e cho chiontach riusan. Thaobh nach eil fear nam mionnan air a thabhairt do’n mhisge, no fear brisidh na sàbaid do striopa-

[TD 50]

chas, agus mar sin, na saoileadh e nach eil e, air an aobhar sin, cho chiontach riusan, agus na fhear moirt air fein mar tha iadsan. Tha peacadh air bith a’ milleadh ’s a mortadh an anam. Agus cha ’n eil do eadar-dhealachadh eadar aon pheacadh is peacadh eile, ach mar tha eadar aon chloidhe is cloidhe eile. Tha cloidhe caol agus cloidhe leathan ann; agus cloidhe fad is cloidhe goirid; ach marbhaidh aon dhiu so, cho chinnteach ris an aon eile. Thugadh luchd nam peacanna uaigneach agus nam peacanna cridhe an aire, ged bhiodh iad stuam agus glan o’n taobh mach am fianuis dhaoine, nach bi iad a gabhail solais dhoibh fein, a thaobh nach eil iad mar mhuinntir eile dol a mach ann am peacadh follaiseach air bith. Marbhaidh an sciann no a choreag, tha thu ag iomhair na d’uchd cho chinnteach ris a chloidhe. Agus ciod e an solas as urrain a bhi ann duitse, a bhi smuaineachadh, an uair a se tha muinntir eile ’cur sàs annta fein an cloidhe, gur e th’ agads’ an sciann!

Ach, O, smuainicheadh sibhse uile, tha dol air ur ’n aghart ann am peacadh air bith—peacadh uaigneach no follaiseach, peacadh cridhe no slighe—ciod a tha sibh a’ deanamh? A’ cur a chloidhe steach gu bhur cridhe; a’ dol air ur ’n aghart ann an obair an fhein-mhoirt! Ghabhadh sibh truas ris an neach, mar bha fear-coimhead a phriosain a chitheadh sibh a’ tarruing a chloidhe, gu a chuir sàs ann fein; seadh, chriothnaicheadh sibh roimh an t’sealladh agus bhacadh sibh e na ’m b’urrainn duibh. Agus an do ghabh sibh riabh truas ruibh

[TD 51]

fein; an do chriothnaich sibh; an do stad sibh; no an d’eigh sibh ri Dia stad a chuir oirbh o ’bhi a’ cur a chloidhe steach gu bhur ’n anmaibh, an ni a bha sibh a’ deanamh anns gach mionad d’ur beatha chaidh ’n seachad? O, stadaibh trà: air neo mar stad, soraidh le’ur slainte, soraidh le’ur sith, soraidh le ’ur sonas siorraidh! Ciod an toilinntinn as urrainn a bhi agaibh ’sa pheacadh gu’m biodh sibh a’ milleadh ’ur ’n anmanna ris, agus ’g ur ’n ullachadh fein leis, mar chonnadh, airson an teine shiorruidh! Agus ciod an sonas as urrainn a bhi agaibh ann—ged a bhiodh fior shonas r’a fhaotuinn ann, an ni nach eil—an cinn-coinneadh, air an dara laimh, ri doruinn siorruidh, a thig gu cinnteach na lorg; no air an laimh eile ri, fabhar is comun is làthaireachd Dhé, a mhealas iadsan gu saoghal nan saoghal, a phillear o’m peacannaibh! O, pillibh uime sin, c’uime rachadh sibh a dhith. Cluinnibh an Tighearn, a labairt ruibh agus ag radh, “Cia fhad a dhaoine baoghalta, a ghradhaicheas sibh baoghaltachd, agus a ghabhas, luchd-fochaid, tlachd ’nam fochaid, agus a bheir amadain fuath do eolas? Pillibh ri m’ achasan; feuch doirtidh mi mach mo spiorad dhuibh; ni mi aithnichte mo bhriathra dhuibh.” Ach mur pill sibh, cluinnibh ciod a their e. “A chionn gu’n do ghairm mise, agus gu’n do dhiult sibhse, gu’n do shin mi mach mo lamh agus nach d’thug duine sam bith an aire—Ni mis mar an ceudna gàire ri ’ur sgrios sa; ni mi fanoid, ’nuair a thig ’ur ’n eagal. ’Nuair a thig ’ur ’n eagal mar fhàsachadh, agus a thig ’ur leirsgrios oirbh mar iomaghaoith:

[TD 52]

’nuair a thig amhghar agus cradh-cribhe oirbh, Ann sin gairmidh iad ormsa, ach cha fhreagar mi; iarraidh iad mi gu moch, ach cha’n fhaigh iad mi,” Gnath-Fhoc. 1. 22—28. “Treigeadh,” uime sin, “an t-aingidh a shlighe, agus an duine eucorach a smuainte, agus pilleadh e ris an Tighearn, agus nochdaidh e treòcair dha, agus ri ar Dia-ne, oir bheir e maitheanas gu pailt. Isa. lv. 7.

2, San dara ait. Tha iadsan a’ deanamh croin oir an anmaibh fein, a tha beo ann am mi-churam mu’n timchioll. Ma tha’ an t-anam, mar thuirt mi a cheana, ann an staid thruagh chailte do thaobh naduir, is bronach gu’m biodh creutuirean gun churam cia mar bhiodh iad air an saoradh o’n staid sin. Is bronach g’am biodh daoine ri codal, agus an tigh a’ dol na theine mu’n cluasaibh; ri codal ’s an longa dol fodha ’sa chuan; ri codal ’san cloidhe sinte ri’n uchd, seadh air dol sàs annta! Tha mi-churam a’ milleadh nam milte. Tha iad dol do Ifirinn na’n suain, gun churam, gun eagal roi’n cunnart, gun fhios a bhi aca ciod e a tha rompa, gus an duisgear iad ann an lasraichibh siorruidh! Agus mo thruaigh, gu’m bheil iomadh a’ caitheamh am beatha mar so air thalamh, cosmhuil ri ainmhidhean na machrach, aig nach eil anmanna ri thearnadh no ri chall! A caitheamh an inntinn, an smuaintean, an curaim, an cothroman, an ùin, ’san saothair, ris an t-saoghal a tha làthair agus ris na chuireas iad ump’ is annta; mar nach biodh saoghal eile rompa, no crioch eile airson an do chuireadh dh’ionnsuidh an

[TD 53]

t-saoghailse iad, ach gu bhi beo airson na bronna no airson a chuirp, bhios, gu goirid, na bhiadh do na daolaibh! Cha ’neil aid so a’ creidsinn an cnnnairt, no aig an dichioll as lugha gu eolas a ghabhail air an staid chaillte. Tha cuid dhiu nach tig a dh’eisdeschd an fhocail, ach ro ainmic, ma thig iad idir; cuid eile a thig, ach gur beag an leisgeul a chumas aig a bhaile iad. Tha an là fliuch; no cha ’neil eudach no coiseard* aca: no tha iad sgith an deigh oibir na seachduin. Agus le an lethide sin do leisgeilibh tha iad g’an riarachadh fein. Tha cuid eile a chithear na h-uile là sàbaid san eaglais, ach a shuidheas fo an teagasg mar nach biodh anmanna aca. Cha ’neil cluas aca do na tha iad a’ cluinntinn, ach nan leth-chodal, (agus tha cuid dhiu a shocraicheas iad fein gu cnàmhan a ghabhail dheth.) Cha neil togail aca. Cha neil gleidheadh aca. Dh’fhag iad am focal far an cual iad e. Is luchd eisdeachd taobh an rathaid iad. Dh’ith na h-eunlaith suas an siol. Cuir ceisd riu mu thimchioll an anmanna neo-bhasmhor, no ciod a tha iad a’ deanamh air an son; agus their cuid dhiu riut, “Och cha d’fhuair sinn sgoil no ionnsachadh ’nar ’n òige, agus cha ’n urrainn mor eolas a bhi againn,”—cuid eile, “cha ’neil againn fein ach fior dhroch-chuimhne; agns tha sinn an dùil nach agair Dia sinn airson an ni nach d fhuair sinn”—cuid eile, “Cha ’neil an saoghal a leigeadh leinn; tha e g’ar cumail ’nar drip”—cuid eile, “Cha ’n urrainn sinn ni a dheanamh dhinn fein, mur dean an Tighearn e. Feumaidh sinn, uime sin, fuireach gus an tig àmsa”—agus cuid eile, “Tha


* cois-èideadh

[TD 54]

sinn an duil nach eil sinn dichuimhneach air an anam, gar nach eil sinn a’ deanamh mor fhuaim leis a chùis, mar tha cuid a’ deanamh;” agus mar sin sios. Siad so cuid do na leisgeilibh, leis am bheil iomadh g’am fuluasgadh fein na’n codal, agus mar sin a’ dol na’n suain an coinneadh na siorruidheachd! Ach, O, a chuideachd, an seas na leisgeilean so faidheireadh? An seas iad anns a Bhreitheanas? An seas iad aig uair a bhàis? An seas iad, eadhon ri dusgadh coguis? An do sheas iad aig fear-coimhead a phriosain, ’nuair a dh’fhoillsich Dia a staid chaillte dha, agus an uair nach b’urrainn e fois a ghabhail, gus am faigheadh e mach cia mar rigeadh e air tearnadh? O, a chlann a mhi-churaim sa chodail spioradail, smuainichibh, uime sin, air bhur cunnart! Cha ’neil ’ur cunnart ni’s lugha, chionn each eil sibh g’a chreidsinn, no ’ga fhaicinn. Sann tha e ni’s mo. Duisgibh, uime sin, as ’ur suain! Chaidh an cloidhe, a cheana, sàs annaibh. Agus am fad sa tha sibh ri fois is codal, cha’n iarr sibh a spionadh a mach; ach sann bhios sibh g’a shathadh ni’s faide steach! O na leanaibh ris a chodal; gus an toir sibh an sàthadh deireanach leis, agus nach bi leasachadh tuille air ’ur cor! Duisgibh; biodh eagal oirbh roimh ’ur mi-churam ’s ’ur fois! Siad so cunnart as mo, no na h-uile cunnart eile tha co-cheangailte ri ’ur staid. Duisgibh, mu’n coidil sibh codal a bhàis! Tha Dia nis, air mhodh neo-gnàichte, g’ur gairm gu dusgadh. Bha e fad a’ labhairt ribh le fhocal, is le a theachdoiribh, agus chnm iomadh agaibh cluas bhodhar ris. Bha e labhairt mar an

[TD 55]

ceudna ri cuid le amhgharaibh is trioblaidibh: ach ’s beag toradh a thug iad uile mach. Tha e nis a’ labhairt ruibh le guth eile, agus guth uabhasach, a’ cur air, mur cluinn sibh gu’m fairich sibh. Tha a phlàigh air dol mach. Tha i aig ’ur dorsaibh. Tha i a’ leagadh, thall sa bhos! Duisgibh, mu’n gearrar às sibh leatha, agus sin gu h-obann ’s gu h-anabuich! Ma sguabas i leatha sibh, anns an staid a’m bheil sibh, cha chuir siorruidheachd an ceill ’ur truaighe. Ma theid i seachad oirbh, agus gu’m fan sibh n’ur codal, sann bhios ’ur codal ag antromachadh ’ur cionta, agus g’ur ’n abuchadh ni’s mo airson nan truaighe do-labhairt a tha romhaibh, agus nach gabh dol seachad! Is truagh iad a choidleas fuidhpe. Is truagh iad a choidleas a mach i! Uime sin, deir an Tighearn, “Mosgail thusa tha d’chodal, agus eirich o na marbhaibh, agus bheir Criosd solas duit,” Eph. v. 14.

3. San treas ait, agus san ait mu dheireadh, Tha daoine deanamh croin, agus mor chron, air an anmaibh, le a bhi diultadh na slainte, agus, an rathaid leighis a dh’ullaich Dia air an son.

Thug sin fainear mar tha, g’am bheil gach uile dhuine, do thaobh naduir ann an staid chaillte thruagh; air chor as mar sealladh Dia, na throcair air, nach robh leasuchadh gu siorruidh air a staid, ni’s mo no air staid na aingeal a thuit agus nach do choimhead an ceud inbhe. Ach dh’ullaich Dia ann an doimhneachd a thruais agus a ghliocais, rathad tre am feudadh duine caillte bhi air a

[TD 56]

haoradh, agus sin air mhodh a tha freagarrach ri onoir an lagha, (air an do bhris an duine,) agus ri gloir uile bhuaidhean a naduir; air chor as gu’m bheil e r’a fhaicinn ni’s glormhoir’, agus gu’m bheil ni ’s mo a ghloir aig, ann bhi tearnadh an duine, no ged bhiodh a cheartas a gabhail diolaidh dheth tre linnibh na siorruidheachd! Se an rathad a bha sin, gu’n do chuir Dia a Mhac fein dh’ionnsuidh an t-saoghail, chum le ar nadur a ghabhail, agus seasamh an’ àit nam peacach, gu’n àrdaichcadh e an lagh, gu’n dioladh e ceartas, gu’n gloiricheadh e uile Bhuaidhean na Diadhachd; agus le umhlachd is fhulangas, gu’n d’thugadh e steach fireantachd shiorruidh airson nam peacach. Agus choilion Criosd an obair a thug an t-Athair dha mar so ri dheanamh. Is obair chriochnuicht’ i nis, agus obair anns am bheil toillteanas neo chriochnach; oir se a th’ ann obair dara Pearsa na Diadhachd ann ar-nadur: obair anns am bheil toillteanas an lorg am feud Dia, air mhodh tha chum gloir a naomhachd ’sa cheartais, a bhi tearnadh nam peacach as truaighe tha mach à ifirinn, agus a bhi buileachadh orra uile bheannachda na slainte, seadh gràs is gloir! Si so an t-slaint’ a dh’ullaich Dia airson nam peacach; slainte tre fhuil a Mhic fein! Slaint’ iomlan, slainte shiorruidh! O, nach gabhamaid iongantas, nach biomaid bàithte ann an iongantas, ris a ghradh sin ann an Dia a dh’ullaich a leithid so a shlanuighear, ’s o’n d’èirich a leithid ao a shlainte—gradh air nach eil tomhas, ach gloir Pearsa Chriosd, agus toillteanas neo-chriochnach na fola a dhoirt e!

[TD 57]

“Oir is ann mar sin a ghradhaich Dia an saoghal—gu’n d’thug e aon-ghin Mhic fein”—Eoin, iii.16.

Agus tha an t-slainte so air a tairgse dhuinn le Dia anns an t-soisgeil—air a tairgse gu saor, gu’n airgiod gun luach—air a tairgse do na h-uilibh, gnn eadar-dhealachadh sam bith bhi air a dheanamh—air a tairgse do na h-uilibh mar pheacaich; seadh do na peacaich is mo tha mach à ifirinn, (Faic, Isa. i. 18. Caib, lv. 1.—3.)—cha ne sin a mhain ach tha Dia ’gar gairm gu gabhail rithe, agus gabhail rithe tre chreideamh; se sin, tre bhi creidsinn teisteis Dhé ’na fhocal d’a taobh; a’ creidsinn gur Esan a tha labhairt, gu’m bheil e labhairt ruinne, agus a nochdadh Chriosd a mach dhuinn, agus uile bheannachdan na slainte annsan; seadh gu’m bheil e ’g àithne dhuinn creidsinn ’na Mhac, air chor as nach urrainn duinn Esan a dhiultadh gun a bhi deanamh tarcuis air tiodhlac do-labhairt Dhé, agus a bhi ciontach à easumhlachd dha. Tha na nithese air an cumail a mach dhuinn cho soilleir air feadh an scriobtuir, as gur gann gu’m bheil feumair mi a dh’ainmeachadh ea rannan fa leth a chum a bhi g’an daingneachadh dhuibh. Ach feudaidh sibh sealltuinn ri Eoin, iii, 14—18, 36. 1. Tes. ii. 13. 1 Eoin, iii, 23.

A nis, nach eil iadsan uile, a tha diultadh Chriosd agus na slainte tha ri fhaotninn annsan, a’ deanamh croin orra fein san t-seadh is cuidromraich: nach eil iad nan luchd moirt air an anmaibh?

[TD 58]

Bha iad a riabh, mar gu b’ann, a’ cur a chloidhe steach gu an cridhe. Thug iad lotan domhain, lotan bàis, dhoihh fein leis. Ach an so tha Leighich air ullachadh le Dia, tha araon comasach agus toileach gus a chloidhe a spionadh a mach; agus aig am bheil an iocshlainte a leighiseas an lotan gu h-uile, agus a ni cho slàn iad is gar nach biodh iad riabh air an lotadh. Tha an Leighichse g’an gairm d’a ionnsuidh. “Thigibh a m’ ionnsuidh-sa,” ars’ Esan, “sibhse uile a ta ri saothair agus fo throm eallaich, agus bheir mise fois dhuibh,” Mat. xi. 28. “Seallaibh riumsa, agus bithibh air ’ur tearnadh (no air ’ur leigheas) uile iomalla na talmhainn; oir is mise Dia agus cha neil atharrach ann.” Isa. xlv. 22. Tha an leithide so do ghairmibh grasmhor a cur an ceill truas Chriosd ri peacaich, a ghradh dhoibh, agus durachd a chridhe gu’m biodh iad air an tearnadh; agus na’n robh na nithese air an creidsinn le peacaich, bhuadhaicheadh iad orra, agus bhiodh iad na meadhonaibh gn bhi g’an tálaidh ’s g’an tarruing dh’ionnsuidh Chriosd, Ach nach eil e soilleir, mar thuirt mi, g’am bheil na h-uile a tha diultadh Chriosd, nan luchd-moirt air an anmaibh fein? Nach eil an duine a tha diultadh an loìn a ghabhail, a tha ’na thairgse, ma tha e dol bàs do’n ocras, a’ cur laimh na bheatha foin? Nach eil an duine a tha air leabaidh na h-euslainte, a tha diultadh an leighis, ma tha e bàsachadh sa chor sin, a ’cur laimh na beatha fein? Agus nach eil iadsan a tha diultadh an loìn spioradail, agus an leighis a dh’ullaich Dia air an son, a ’cur laimh a’m beath’ an

[TD 59]

anam anns an t-seadh as uabhasaich? Agus mar nach bu leòir leo, am morta rinn iad orra fein le am peacannaibh eil uile, ach a bhi a’ cur riusan peacadh moirteil an eas-chreidimh, leis am bheil iad a’ diultadh an Fhir a shaoradh o’n uile chiont iad, a spionadh an cloidhe às an uchd, a leighiseadh an lotan, ’sa bhuilicheadh slainte agus beatha shiorruidh orra! Seadh agus mar gu’m biodh iad ag radh ris (oir se sin cainnt an cridhe ’san cleachdaimh,) “Leig leinn; na mill ar sith mhealltach, no ar toilinntinnean pheacach oirnn. Is fearr leinn a bhi beo mar tha sinn: agus do thaobh na tha romhainn, gabhaidh sinn ar cunnart do’n sin. Leig leinn. Imich às ar tir!”

Agus nach lionmhor iad a tha mar so a’ diultadh CHRIOSD; a diultadh an Leighich ’s an leighis le cheile? Nach eil a chuid mhor do luchd eisdeachd an t-soisgeil ann ar là, ciontach as a pheacadh uabhasach so, am peacadh damnaidh os ceann gach uile pheacadh eile! Tha cuid ga dhiultadh, le bhi saoilsinn nach eil an galar cho domhain, no cho-chunnartach as a tha cuid a cumail a mach, agus uime sin nach eile mor fheum aca air an Leighich—cuid eile, le an ceangal ri peacadh—cuid eile, le an cridhe a bhi san t-saoghal—cuid eile, le spiorad na fein fhireantachd, ag iarraidh an gniomhara’s an deagh-oibrichean a thoirt leo dh’ionnsuidh Dhé—agus cuid eile, le a bhi fantuinn gus am faigh siad iad fein ni’s iomchuidh airson Chriosd. Cha neil mothachadh gu leoir aca air

[TD 60]

peacadh, mar their iad, agus na’m biodh ghabhadh Criosd riu. Cha’n eil iad a faighinn creidimh annta fein, seadh no aithreachas no irioslachd, no fior fhuath do’n pheacadh, no comhara maith air bith orra fein, agus cionnas a bithid ag iarruidh orrasa bhi ’gabhail ri Criosd, no cionnas a shaoileadh iad (mar their iad fein) gu’n gabhadh Criosd riusan, ann leithid so a staid? Mar g’am b’e na uithese a bhi ac’, am barrantas gu bhi ’gabhail ri Criosd, agus nach b’e tairgse shaor Dhia dheth anns an t-soisgeil? Tha aon ni no ni eile, mar so, a’ cumail iomadh o bhi dùnadh ris. Ach se a tha ’n so uile oibreachadh an eas-creidimh, cha ’ne mhàin a tha mar an cloidhe leathan da-fhaobhar, leis am bheil iad g’am mortadh fein, ach mar an ceudna, tha mar an sgiath leis am bheil iad a dion cridhe duin’ a pheacaidh san leth stigh, agus a’ bàthadh saighdean an lagha is gairmean an t-soisgeil le cheile! Gu’n dearbhadh Dia air iomadh ’nar measg, cha ne mhain truaigh ach cionta, mor chiont’ an eas-creidhimh! Cha ’n eil e na theagamh leo-san a fhuair suilean gu bhi faicinn sin, nach e peacadh diultaidh Chriosd, agus dimeas air an t-slaint a choisinn e, ann pheacadh os ceann iomadh peacadh eile airson a’m bheil comhstri aig an Tighearn ruinn. Tha a bhreitheanas a muigh. Tha an t-slat air a leagadh oirnn. Agus mar bi an tuille meas air a chnir leinne air a thiodhlac do-labhairt, tha aobhar a bhi creidsinn, gu’n sgiurs e ni’s gèire ’s ni’s gèire sinn. O, tuigeamaid, uime sin, ar ciont is ar dleasdanas, fo’n fhreasdal ghruamach so leis am bheil Dia g’ar fiosrachadh.

[TD 61]

Ach focal riusan a tha diultadh Chriosd, agus an sin co-dhunaidh mi. Thuirt na daoine re fear-coimhead a phriosain, an deigh dhoibh aithne dha gun chron a dheanamh air fein, “Tha sinn uile an so.” Agus thug mi fainear, le fantuinn mar so sa phriosan, an uair a dh’fheudadh iad an saors’ a ghabhail, gu’n do dhearbh iad an spèis a bh’aca do bheath an duine, agus an durachd gu maith sam bith a deanamh dha, a bha na’n comas. Ach se a bha ’n so truas agus trocair Dhè, a chum iad gun fhalbh, agus a bha labhairt trompa ris an duine. Agus air a mhodh cheudna, tha tròcair Dhè ann an Criosd, a ghradh siorruidh do shaoghal caillte; tha fuil a chrathaidh, tha an Spiorad Naomh, tha uile mheadhona nan gras, mar gu b’ann le aon ghuth, ag radh ruitse a tha diultadh Chriosd, “Tha sinn uile an so.” “Tha sinn an so,” mar gu’n abradh iad, “a’ feitheamh chum a bhi grasmhor dhuit; feitheamh gu d’ shaoradh, gu d’ naomhachadh, ’s gu d’bheannachadh le sonas siorruidh.” O smuainich ciod iad na h-aoidhean gloirmhor tha mar so aig do dhorus! Gabh riu. Na cuir air falbh iad. Na eignich iad gu dealachduin ruit, agus do thoirt thairis do lamhaibh ceartais. Ma dh’eignicheas, cuimhnichidh tu anns an teine shiorruidh—agus bithidh e gort dhuit a bhi ’ga chuimhneachadh—gu’n robh an uair ann, anns an dubhairt iad ruit, “Tha sinne uile an so!”

Ach, gu bhi a’ co-dhunadh gu h-aithghearr, Bheirinn fainear,

Anns a cheud ait, Gur e iadsan a fhuair aithne

[TD 62]

air luach an anam, agus a chaidh a dheanamh glic a chum slainte, aig am bi fior mheas air an cuirp agus air am beatha nadurach. Tha e fior gu’m feud daoine gun Chriosd a bhi curamach mu ’n cuirp is mu am beatha nadurach—agus mo thruaighe gur ann orrasan a tha iad a’ buileachadh an curaim gu h-iomlan—ach cha neil an curam uile sruthadh ach o chriochaibh feineil, agus chum a bhi riarachadh an anamianna agus an ailghiosan peacach. Sann a tha iad air an aobhar sinn a’ truailleadh ’sa milleadh an anmanna ’s an cuirp le cheile. Tha cuid dhiu leis a ghnè chaitheamh beath’ a th’ ac’, a’ giorrachadh an lathachan; agus cuid eile, cosmhuil ri fear-coimhead a phriosain, gur suarach aca làmh a chuir nam beatha fein. Ach tha an duin’ a sheilbhich gràs air a theagasg gu bhi a’ tuigsinn, gur leis an Tighearn a chorp ’sa bheatha nadurach mar as leis an t-anam; agus tha e ag iarraidh maille ri sin, curam a ghabhail asda, agus meas a bhi aig orra, chum a bhi feumail air a shon-san leo, ann san t-saoghal. O faiceamaid gur e gràs caraid a chuirp co-maith agus an anam! Is cinnte leam nach d’thug fear-coimhead a phriosain an ionnsuidh cheudna tuille air a bheatha, o’n là a fhuair e gràs.

San dara ait, Nach mor an coman a chuir an Tighearn oirbhse, air an do chuir e stad o’n ghniomh uabhasach, leis an robh sibh a’ mortadh ur ’n anmanna fein! Dh’fheuch e dhuibh ur ciont ’s ur cunnart. Threoraich e sibh dh’ionnsuidh an Leighich, tre an d’fhuair sibh maitheanas agus leigheas. Choisg e mar sin sibh o’n ghniomh.

[TD 63]

Thuirt e ris gach anam air leth dhibh, “Na dean cron sam bith ort fein.” “Tha mis an so.” O molaibh e airson na rinn e. Earbaibh às airson na tha r’a dheanamh. Cumaibh dluth ris an Leighich. Cha neil ur leigheas ach air tòiseachadh, agus bithidh feum laitheil agaibh air an Leighich ’s air an fhuil, am fad sa bhios sibh ’n so. Biodh truas agaibh, mar an ceudna, riusan a tha fathast g’am mortadh fein, mar a bha sibh fein uaireigin. Tagairibh ri Dia air an son. Agus deanaibh na’s urrainn duibh gu bhi g’an tàlaidh dh’ionnsuidh Chriosd, seadh abairibh riu, a reir spiorad nam briathra o’m bheil mi labhairt, O, “na deanaibh cron oirbh fein!”

San treas ait. Tha na briathras’ a’ labhairt gu h-àraidh riumsa, agus ri uile Mhinisteiribh Chriosd. Tha iad a’ cur an ceill dhuinn na dleasdanais chuidromaich a tha againn ri choilionadh do thaobh nan anmanna neo-bhàsmhor, a dh’ earbadh ruinn, is ris am bheil againn a bhi labhairt. Se sin, a bhi tabhairt rabhaidh dhoibh, ’sa bhi ’g earralachadh orra, gun chron a dheanamh orra fein. Tha againn a bhi faicinn a chuid mhor d’ar luchd-eisdeachd, gach fear dhiu le a chloidhe sàs ann fein, agus gniomhach ann an obair an fhein-mhoirt! Agus ma tha iad ann nach eil a faicinn sin, Dia gu’n gabh truas riu, is gu’n saor anmanna neo-bhàsmhor o bhi air a mealladh leo! Ach nach craiteach an sealladh a bhi faicinn anmanna mar so g’am mortadh fein! Och nach ann a bheireadh Dia dhuinn, do gach aon air leth again, maille ris an Fhàidhe, a bhi ’gul os an ceann, agus ag radh

[TD 64]

—oir tha an t-aobhar ann—“Och nach b’uisge mo cheann, agus nach bu tobar dheur mo shuilean, a chum gu ’n guilinn a là agus dh’oidhche airson muinntir mharbhta nighean mo shluaigh!” Ier. ix. 1. Ach iarramaid a bhi saor a fhuil anmanna. Cuireamaid fa’n comhair an cunnart ’s an rathad dol às: agus seallamaid ri Dia, gu’n deanamh e ar saothair a bheannuchadh, agus fhocal fein eifeachdach dhoibh!—Agus a luchd-eisdeachd! ma tha sinne ann an dilseachd d’ur ’n anmaibh neo-bhasmhor, a cur an ceill na firinn dhuibh, ’s ag innseadh dhuibh ur cunnairt ’s ur truaighe, O, giulanaibh leinn. Na bithibh feargach ruinn! Se maith ur ’n anmanna a tha againn’nar sealladh. Agus tha sinn ag iarruidh seasamh, mar gu b’ann, eadar sibh agus cunnart siorruidh, eadar sibh agus teine dian lasrach, agus ur co-eigneachadh gu dunadh ri Criosd!

Ach san ait mu dheireadh, agus ann am focal no dha. Do thaobh na trioblaid leis am bheil an Tighearn ’gar fiosrachadh aig an àm, se gliocas is dleasdanas gach anam a bhi air fhaotuinn ann an Criosd. Thigeadh an sin an COLERA, no plaigh air bith eile, agus thugadh iad leo sinn; ach gheibh iad sinn ann an Criosd. Agus “is beannuichte na mairbh a bhasaicheas anns an Tighearn, a so mach; seadh, ata an Spiorad ag radh, chum gu’m faigh iad fois o’n saothair.” Taisb. xiv. 13. “Bithibhse uime sin ullamh, mar an ceudna,” arsa Criosd; “oir thig Mac an duine ’nuair nach saoil sibh.” Luc. xii. 40, AMEN.
