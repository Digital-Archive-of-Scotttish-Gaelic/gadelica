[TD 1]

DAIN
A CHOMHADH CRABHUIDH,
LE
SEUMAS MACGRHIOGAIR,
SEARMONAICH AN T-SOISGEIL ’AN AMERICA MU THUATH.

GLASCHO:
CLO-BHUAILTE LE OG & GALIE.
1819.

[TD 2]

[Blank]

[TD 3]

DAIN
A CHOMHNADH CRABHADH, &c.


SUIM AN LAGHA.

DO’N Ard Thighearn do Dhia bheir thu gràdh,
Bheir thu dha e le d’ anam gu léir,
Le do chridhe, ’s le d’ inntinn gu slàn;
Us do d’ choimhearsnach gràdh mar dhuit féin.


NA DEICH FAINTEAN.

’Smi do Dhia, us do Thighearna treun,
Thug amach thu o Eiphit nan tràill.
1. Na biodh agad Dia eil ach mi fein;
2. Us na sleuchd-sa do Iomhaigh gu brath.
3. Ainm an Tighearn do Dhia cuir an suim;
4. Agus cuimhnich an t-sabaid le tlachd.
5. Thoir do d’ pharantaibh urram, us gràdh;
6. ’S cum do lamhan o mhort, us o chreach.
7. Seachain adhaltras, cuirp agus cridh,
8. Us na sintear do lamh chum na braid;
9. Dean an fhirinn, us seachain a bhreug;
10. Na bi sanntach, ach reidh ri do staid.


MOLADH AN LAGHA.

Thugadh lagh leis an Triath dhuinn, d’ar riaghladh o thus;
Lagh nam buadhanna ciatach, gun fhiaradh, gun lùb:
Lagh bhios seasmhach gu siorruidh, gun chrioch air a chaoi;
Lagh do ainiglibh an Triath, us do dhiabhlaibh fo chlaoi.

[TD 4]

Chaidh an lagh ud a sgriobhadh, le firinn gun bheud,
Ann an cridh ar ceud sinnsir, ’s bha ’inntinn d’a reir;
Gus an d’ith e am meas ud, gun mheas aig air fein,
Rinn an cumhnant a bhristeadh, ’sthug sgrios oirn gu leir.

Sud an lagh theid a sgriobhadh, gu dileas gach ial,
Ann an cridh gach uil fhirein tha’n siochaint ri Dia;
Leis an deadh spiorad ghrasmhor nach failnich an cùis
Leis nach treigear gu brath iad, ’snach fag iad air chul.
Sud an lagh a bha ’n airnibh an t-Slanuighir ghleusd,
Nuair a ghabh e air nadur, ’s a thain e gu ’r feum
Fad a lathan do chleachd e an reachd ud gu dlu;
Bi toil ’Athar a thlachd, us bha ’bheachd oirre dùr.
Thubhairt Daibhidh; ’se ’s priseil na miltean de ’n ’or,
’S cha-neil mil as na ciribh n’as milse ri h-ol *
’Se bu thlachd, ’s bu thoil-inntinn gu cinnteach do Phol,
Nuair a threig e am milltear, ’s a phill e ri coir †
Na h-Abstoil, ’s na Faidhean ta ard ann an gloir,
’Se an aiteas gu brath e, an gradh, us an deoin:
Tha na h-aingil ro ghlormhor lan sòlais d’ a thaobh,
’Se an aoibhneas ro mhor e, an ceol, us an gaol.

’S cian man toill e bonn michliu ged dhit e na daoi,
’S ged nach bi aca sith ris, ’nan inntinn a chaoi:
Oir is ainmic le meairleach bhi ’n gradh air an reachd,
Rinn a dhiteadh gu bas, o nach b’aluinn a chleachd.
’S mor an t-aobhar air cliu dha gu-n diult e le tair
Am fior mhonar umhlachd, gun durachd, gun ghradh,
Bheir na cealgairean lubach, ta dubailt ’nan gnath
Leis an t-sean chridh nach fiu, nach deach urach le gras.

Na h-aingil bha aon uair gle naomh ann an gloir,
Nuair a threig iad gun aobhar an gaol air a chòir;
Rinn an lagh an grad fhuadach gu buan chum a bhròin,
Gun dad feairt air an uaisle bu dualach d’ am por.
Tha an naimhdeas ag eiridh gu h-eucorach, dan,
Ach gidheadh ’se is eigin doibh geilleadh gu brath:


* Salm xix 10.
† Rom. vii. 22.

[TD 5]

Oir am feasd cha bhi buaidh ac, le fuath thoirt do’n cheart,
Bithidh ’n lagh orr an uachdar, ’gam bualadh le neart.

Tha sar cheartas us firinn gu dilinn san lagh,
Us cha tilgear am firean neo-chli leis gu dragh:
Ach ma chlaonadh leas aon uair gun aontachadh leis,
’S dearbh nach dean e leat aomadh, ’s nach saorar thu’m feasd,
Gus an diolar le ràthan bhios tabhachdach treun
Gach aon dlighe gu slan da, gun fhailinn, gun bheud;
Oir cha ghabh e ri call, no dad gann air a choir:
Bithidh ’n geur cheartas teann aig, ’s cha sanntaich e corr.

Tha e fiorghlan, ro naomh, us cha-n aom e gu brath,
Le ni truaillidh bhios baoth, no le faoineis gun sta.
Tha e math, agus oirdheirc, ’s e sonruichte grinn;
Maiseach, caoin, ’s e ro bhoidheach, ag seoladh gach linn.
Gach ni math thig ad smuaineach, (as suaraich, ’s as crin,)
Tha e ’g iarruidh gach uair e bhi fuaighte ri d’ chridh,
’S chan eil olc anns an t-saoghal co aotrom, ’s co meanbh,
Nach do thoirmisg e daonnan maraon ri olc garbh.

’Se lagh iomlan na saors’ e, gun ghaoid, us gun sgleo:
Tha gach aon neach fo dhaorsa nach taobh ris le deoin.
’S e an gradh tha e’giarruidh do Dhia, us do dhaoin,’
Gradh bhios saor agus fial, gradh bhios dian, us nach traogh.
Thugadh dha anns a bhiobull, Lagh rioghail mar ainm;*
Tha gach caibdeal ga mhineach, ’s tha bhri’ anns na sailm.
Bha e sgriobht air da chlar nan deich faintean aig Maois;
Mar an lagh thug an t-ard-righ gu brath do chloinn daoin.


* Seum. ii.

[TD 6]

Dh’ aithn a chiad te an Triath bhi mar Dhia agad fein;
Thu bhi ’n comhnuidh ’na fhianais, us ciatach mu d’ bheus:
Thu thoirt gloir dha, us aoradh gu h-aobhach do ghna,
’S gun do chridh no do ghaol thoirt ach aotrom do chach.
Dh’iarr an darna gach iomhaigh chur sios mar ni faoin,
Us uil orduighean Dhia bhi gach ial leat ro chaomh;
Bhi’gam freasdal gu d’ dhochas, us d’ eolas chur ceart:
’S meadhoin grais agus gloir iad, bi’n toir orr le feairt.

Thug an treas aon duit aithn urram ard thoirt do Dhia,
Anns gach am, ’s anns gach aite, le gradh us le ciall;
Le do bhria’raibh’ ’s do smaointibh bhi daonnan gu feum,
Gun thu chaoi a mhi-naomhachadh aon ni fo’n ghrein.
N’ ceathramh fain tha i’gradh, biodh an t-sabaid ad chuimhn,
’S ann a chomhnadh ar crabhaidh chaidh ’n la ud thoirt duinn
Cuir na smuainte, ’sna seanchais air falbh bhios gun bhri;
Biodh an urnaigh’s an t-searmoin ag leanmhuinn ri d’ chri.

Thuirt an coigeamh, mas aill leat bhi sabhailt o bheud,
Urram, umhlachd us gradh thoir do d’ pharantaibh fein;
Do gach neach os do cheann ann an ionnsach’ no dreuchd,
Us do ghliocas nan seann daoin, tha teann air an eug.
Tha an seathamh a’ toirmeasg dhuit coirbteachd us stri;
Thu bhi brais ann am feirg, us bhi doirbh ’n aghaidh sith;
Oir thig morta man saoil thu a daochanachd dhian:
Bitheadh anma chloinn daoine leat gaolach gach ial.
Tha an t-adhaltras bachdte san t-seachdamh a chaoi,
’S dearbh gum olc leat an cleachdadh aig neach e ri d’mhnaoi.
Treig gach smuaineach us gniomh bheir gu striopachas thu,
Taic re Dia bhi gad dhion o gach lion bheir gu druis.

[TD 7]

Tha an t-ochdamh a’ toirmeasg dhuit airgid an-reigh,
Bhi neo-ghniomhach ad ghairm, us neo-airghiosach, geur:
Bi ri saothair gu bunntamach sunntach gun tamh;
Oir is mearleach an lundair neo-ghrunndail, gun sta.

Tha an naothamh ag iarraidh ort fianais gun scleo
Thoirt air firinn an Triath, gun a fiaradh ri d’ bheo:
Tha na breugan le satan, bha ghna cur ri foill;
Dean an treigsinn, mar aill leat bhi ’n aireamh a chloinn
Tha an deicheamh ag iarraidh gach miann chur fo chis
Thu bhi stuam agus fialaidh, so riaraicht ’s gach ni:
Cuir air falbh ’n talach grand bhios gad chnamhadh gun chrich;
Us bi gradhach do ghna ris gach nabaidh san tir.

Ge ceart, us ge gradhach na faintean gu leir
Tha mo nadur mar namhad a ghna air an deigh;
An ro gheall air an diteadh, ach m’ fhireanach’ leo,
Ged tha m’ umhlachd co cli nach eil brigh innt no beo.
Ach b’e ’n fhaoineis domh smaoineach gu-n saoradh iad mi,
Us mo ghaol aig gach aon ni ta claon leo, us cli.
’S cha-neil feum dhomh bhi’g earbs as an aimsir ri teachd;
Oir cha-n ainmic bhios anmhuinneachd leanmhuinn rim chleachd’.

Ach O! cia so ghradhach an Slanuighear caoin:
Thug an umhlachd am aite a dh’ fhagus mi saor:
’Sa thug nadur as ur dhomh ta giulan a dhreach,
Us gam stiuireadh thoirt umhlachd le curam d’ a reachd;
Mar mo sholas ro loinneil, us m’ aoibhneas ro ard,
Ged tha ’m peacadh ga m’ craoidhneadh gu h-oillteil gach la;
Ach tre ghras theid mo dheoin, us mo threoir ann am meud,
Gus am faic mi fadheoidh ann an gloir e air neamh.

[TD 8]

COI’-CHEANGALNAN OIBRE.*

GED nach b’e run De’ riamh duine sam bith a dheanamh sona le Coi’-cheangal nan Oibre, ach le Coi’-cheangal nan Gras, gidheadh rinneadh an ceud cho’-cheangal ud ann an doigh a bha co caoimhneil, co grasmhor, agus co iomchuidh chum sonas siorruidh a thoirt do Adhamh, agus d’a shliochd gu leir ’s a dh’fheudte smuaineachadh. B’ e ’n Cumhadh araidh leis an coisneadh Adhamh an sonas sin, fantuinn o’n mheas thoirmisgt. Bha’n Cumha sin co furasd ri cho’-lionadh ’s a b’urrainn a bhi. B’ usa dha ’n comhnuidh gun bheantuinn do’n mheas, no’ghabhail, agus ’itheadh. Cha robh Adhamh, no ’shliochd, an cunnart tuiteam ann am peacadh sam bith eile, gus an itheadh e am meas toirmisgt; oir, air do Dhia a radh ris, “Anns an la dh’itheas tu dheth, gu cinnteach basaichidh tu,” bha sinn ionann ’s ’na ghealladh dha nach tigeadh am bas air, ann an doigh sam bith eile ach le itheadh dhi: agus mur tigeadh am bas, cha mho thigeadh am peacadh.

Mur biodh an Co’-cheangal ud idir ann, dh’fheumadh gach duin againn seasamh air a shon fein. Cha bu choslach dhuin suil a bhi aguinn ri sonas siorruidh, ach an lorg co’-lionadh an lagha; agus ged bhiodh sin comasach, cha bhiodh e co furasd idir ris an doigh ud eile; oir bhiodh aig an diabhol cothrom air sinn a bhuaireadh gu peacadh, co lionmhor ’s a bha dleasdanais anns an lagh, nuair nach robh ach aon chothrom aig air Adhamh. Thug Dia dha an t-socair sin o’n bha e seasamh airson a shliochd; agus nan smuainicheamaid ceart oirre cha deanamaid a chaoi gearan air Co’-cheangal nan Oibridh. Anns a cho’-cheangal ud cha bhiodh ni air bith aig sliochd Adhamh ri dheanamh, agus cha robh aig Adhamh fein ri dheanamh ach fantuinn o’n mheas thoirmisgt.

Nuair a chruthaicheadh Adamh,
Reir na comhairle araidh,
Bh’ aig an Trianaid ro ghrasmhor,
Fhuair e cumadh gle aluinn;
Colainn mhaiseach, ro aillidh,
Anam diongmhalta, aghmhor,


* Cumhnant nan Gniomh.

[TD 9]

Dreach a Chruithir gu slan air, ’s b’e ghloir e.
Dreach, &c.

Bhuin an Cruithear gu caomh ris,
Thug e sealbh dha san t-saoghal,
(Cha do chum e ach craobh uaith,)
’S bu mhor an oighreachd e dh’aon fhear;
Ged bu bheag e d’a mhaoinse,
On bha firinn, us naomhachd,
Steach na chridhe, le gaol agus eolas.
Steach, &c.

Fhuair e sonas gun iarruidh,
Fhuair e beannachd na Trianaid,
Bha an caidreamh gu fial aig,
Bha co’-cheangal ri Dia aig,
B’e co’-cheangal nan gniomh e;
Gealladh beatha gun chrioch aig,
Cumha socrach, so-dhiant air gach doigh aig.
Cumha, &c.

Thug an Tighearna fios da,
Thaobh na craoibh ud san lios aig,
(Bha ’n t-iul a b’fhearr us bu mheas innt,)
Air dha blasad de ’n mheas aic,
Gu-n tigeadh bas agus sgrios air,
Gum biodh mallachd do-mheas air,
Us gach truaighe, a chlisgeadh an toir air.
Us, &c.

Ach bha sa bhagradh ud fillte
Gealladh beatha ro phriseil;
Us nan seasadh e dileas
Mar a dh’iarr an t-ard-righ air,
A seachnadh craoibh a mheas mhilltich,
Cha tigeadh bas air gu dilinn,
Ach bhiodh beatha gun chrich ann an gloir aig.
Ach, &c.

Bha an cumhadh ud aotrom;
B’ usa cho’-lionadh daonnan,
Na dol idir a thaobh uaith;

[TD 10]

Bha ’bheatha shuthainn ri ’faotainn,
Gun ghniomh oibre, no saothair;
B’ usa fuireach san aon ait
Na dol dh’ionnsuidh na craoibh san robh ’n dolas.
Na, &c.

Anns a chumhnanta ghraidh ud,
Shuidhich Dia gu ro ghrasmhor,
Gun seasadh Adhamh ’n ar n ait-ne,
An ait a shliochd tha do aireamh
A chosnadh sonais, us aigh dhoibh
No chosnadh donais gu brath dhoibh
Reir mar ghleidheadh, no dh’fhagadh e’n t-ordugh.
Reir, &c.

Bha mor aoibhneas air Adhamh,
Socrach, saibhir am pharras,
Mealtuinn caoimhneas an Ardrigh,
Faicinn greim aig air slainte,
Cuid us roinn aig gach al di,
Mar an oighreachd ro aluinn;
Meud na foill a bha ’n Satan cha b’eol da.
Meud, &c.

Nuair bha Eubh greis air falbh uaith,
’S gum bi ’n soitheach a b’ anmhuinn,
Thainig Satan gu cealgach,
’S le ro sheoltachd a sheanchais
Mheall e h-uige a h-earbsa,
’Shin i ’lamh gu mi shealbhach,
Dh’ith i meas a thog searbhas, us bron duinn.
Dh’ith, &c.

Dh’iomain Satan san uair i,
Dh’ionnsuidh Adhamh gu ’bhuaireadh,
Thug i ’meas san droch uair dha,
Ghabh, us dh’ith e gun smuaineach,
Thilg e ’n aithne gu luath dheth,
Chaill e ’shonas us uaisle,
Dh’at a chridhe le uabhar, ’s le mor chuis.
Dh’at, &c.

[TD 11]

Rinn e cionta ro uamhar,
Threig e ’Chruthadair uasal,
Ghabh e ’n diabhol mar uachdran,
’S air gach neach thainig uaithe,
Thug e peacadh, us truaighe,
Mile triobloid, us buaireadh,
Diteadh ifrinn, ’s b’e ’n cruadal bu mho e.
Diteadh, &c.

’S bochd dhuinn uile mar thachair,
Chaill sinn Dia, us an reachd aig,
Dh’fhalbh ar tuigse ’s ar neart uainn,
’Se ar namhaid an ceartas,
Tha ar gradh aig a pheacadh,
Tha sinn lan de dhroch cleachdaibh,
’S cian, ’s is fada air seachran sa cheo sinn.
’S cian, &c.

Ged tha’m focal ag innseadh,
Gu bheil an Slanuighear priseil
Tairgseadh fuasglaidh us dion duinn,
Tha de naimhdeas ’n ar n-inntinn,
Gu bheil sinn diultadh bhi ’n sith ris:
’S a thaobh ar gannlais do’n fhirinn
’S iad na breugan ar didean ’s ar dochas.
’S iad, &c.

Fhir tha cluinntinn an dain so,
Co de ’n dithis a b’fhearr leat,
(Nan tugt an roghainn duit trathail,)
Earbs’ ri fireantachd Adhaimh,
No ri dicheall do lamhan,
A chosnadh coir dhuit air slainte;
Ach nan tuiteadh tu’m bas theachd gun trocair?
Ach, &c.

Ma their thu riumsa gun teagamh,
Gum bu roighnich leat seasamh,
’N taic ri d’ dhicheall, ’s ri d’ theagradh,
Chum nach tigeadh ort leagadh,
’S e mo bheachd gur e beagnair,

[TD 12]

Marri aineolas beadaidh,
Tha ’g ad stiuireadh gu freagradh co gorach.
Tha, &c.

On sheas e ’n aite chloinn daoine,
Cosnadh sonais do ’n t-saoghal,
Bha Cumhadh Adhaimh na b’aotruim,
Na bhiodh iomchuidh dhuits fhaotainn:
B’ urras Dia gu ro chaomh dha,
Nach tigeadh peacadh, no aog air,
Ach tre itheadh de chraoibh ud an eolais.
Ach, &c.

Ach bhiodh seol ac teachd ortsa,
Steach air lionmhoireachd dhorsan,
Smuaintean, gniomhan us focail,
Na h-uile seorsa do lochdaibh;
Cha bhiodh e idir co socrach
Fuireach saor o gach droch ni,
Us an diabhol ’gad bhrosnuch’ an comhnuidh.
Us, &c.

Faicsa caoimhneas an Triath dhuinn,
Ann an cumhnant nan gniomh ud;
Bha e furasd ri riarach’,
B’ ionann ’s neoni na dh’iarr e,
Mar chumha beatha gu siorruidh,
D’ar ceud sinnsear, ’s d’a iarmad;
Ged dh’fhag a bhriseadh sinn iarguinneach, leointe.
Ged, &c.

On is peacach gun chli thu,
Na bi smuaineach gu dilinn,
Gu-m faigh do ghniomhara sith dhuit,
O Ard-bhreitheamh na firinn;
Tha thu chean air do dhiteadh,
Cha dean thu ’n Ceartas a dhioladh,
Us tha ’n Reachd air a dhiobradh gu mor leat.
Us, &c.

Cha teid a h-aon do chloinn daoine
Le oibribh ’n Lagha’ a shaoradh,

[TD 13]

Tha iad uile ro aotrom;
Uime sin gabh-sa faolum,
Teich adh ionnsuidh ’n Fhir-shaoraidh,
(Tha a chuireadh ro chaoin duit,)
Us gabh fasgath ’na ghaol, us ’na throcair.
Us, &c.


CO’-CHEANGAL NAN GRAS.

’SE Co’-cheangal nan Gras ard innleachd Dhe chum peacaich tur chaillt a thearnadh, chum cliu a shaor ghrais gu siorruidh. Rinneadh e o shiorruidheachd eadar an t-Athair agus am Mac, le aontadh an spioraid. Shonruich an t-Athair doigh na slainte. Dh’urraich e air a mhac mar Urras* nam peacach. Thairg e nadur an duin a thoirt da, anns an co’-lionadh e umhlachd agus fulangus air an son, agus an Spiorad Naomh a bhi maille ris. Gheall e’ardachadh aig a dheas-laimh fein gu siorruidh, agus beatha shuthainn a thoirt da air a shon fein, agus airson a phobuill. Dh’aontaich am Mac. Do reir sin thainig e ann an co’-lionadh na h-aimsir, chum an t-saoghail, mar Urras nam peacach; agus ’nan nadur rinn e an dleasdanas uile chum am fireanachadh, agus dh’fhuiling e am peanas gu h-iomlan. Chaidh e suas an sin gu neamh, agus fhuair e a bheatha shuthainn dha fein, agus dhoibhsan; agus tha e ga tabhairt doibh, feadh gach linn trid creidsinn an tsoisgeil.

Tha Criosd a tairgseadh na beatha ud anns an t-soisgeil gach la, do na h-uile seorsa pheacach an nasguidh: agus, a leughadair, mur diult thu i, bithidh si agadsa. Ach cha ghabh thu i; ’s fearr leat gu mor thu fein a sgrios gu siorruidh, le bhi gluasad a reir do thoile pheacaich fein, mur fosgail spiorad nan gras suilean d’intinn, chum’s gu-n tuig thu ciod e bhi cailte, agus ciod e bhi tearuint. Gu-n tugadh Dia creidimh dhuit.

Nuair bha Adhamh an imcheist,
Gun aon suil aig ri tioncadh,
Us e’n deis dol air iomrol,
Le briseadh cumhnaint gu hiomlan
Thainig Dia le mor thiom chridh,


* Rathan.

[TD 14]

A thoirt sgeil da, us iomraidh
Air sar chumhnant us ionmhasde ghras an.
Air, &c.

Dh’eirich misneach are sinnsear,
Nuair a chual iad air innseadh,
’N sgeul bu bhinne,, ’s bu mhilse;
Sgeul air sgrios air a mhilltear,
’Sgeul air fuasgladh o’n diteadh,
Le Urras diongmhalta cinnteach
Theachd a dh’fhulang am binnsan ’nan aite.
Teachd, &c.

Tha ’n Co’-cheangal ud siorruidh,
Cha-n eil toiseach, no crioch aig,
Cha-n eil gaoid, cha-n eil giomh ann,
Tha deagh orduch us rian air;
Chaidh a dheanamh san Trianaid,
A dh’aiseag phea cach ro lionmhor
Dh’ionnsuidh reite ri Dia, agus slainte.
Dh’ionnsuidh, &c.

Ann an tionnsgnadh na saorsa,
Man do chruthaich e’n saoghal,
Thuirt an t-Athair r’a Aon mhac,
“Gabhsa nadur chloinn daoin ort
“Thoir lan gheill do m’ Lagh naomh ann,
“Diol dom cheartas gu daor ann
“’Stheid mo spiorad leat daonnan le tabhachd.
“Stheid, &c.

“Tha mor aireamh de’n t-sluagh ud,
“A thig o Adhamh, se truaillte,
“Nach teid fhagail ’nan truaighe;
“Tha mo chridhe lan truais doibh,
“Tha mi sonruicht am fuasgladh,
“’S gheibh thu fein mar do dhuais iad,
“Nuair a bheir thu dhoibh buaidh air gach namhuid.
Nuair, &c.

[TD 15]

Fhuaras freagradh gu h-ullamh,
“O geibh mi nadur an duine,
“’Sa theid an Spiorad am chuideachd,
“Ni mi d’iarrtas gu buileach,
“Ann an umhlachd, ’s am Fulang;
“Bheir mi’n dream ud o’n chunnart.
“Ged ruig an claidheamh ro ghuineach gu m’airnibh’,
Ged, &c.

Thug an Spiorad grad aontadh,
Le deagh ghean, us mor ghaol da,
Bhi thair tomhas gu saor aig,
A ghleusadh nàdur a dhaonnachd
A sheasamh cruadail gun aomadh
’Nam bhi cosnadh na saorsadh;
’S chum a shluagh dheanamh naomh, agus gradh.
’S chum, &c.

Nuair a thàin’ an t am iomchuidh,
Chuir an Triath a mhac Ionmhuinn,
(O mhnaoi bhochd air a ghinmhinn,
Ann staid iosail, neo-inbhich,)
Chosnadh teasairginn iomlain.
Do na braighdibh fo iombhruid
Le e féin thoirt mar iomlaid ’nan àite,
Le, &c.

Ann an àite nam peacach,
Thugadh ùmhlachd do’n reachd leis,
Gun aon dleasnas a sheachnadh,
’S gun dol ròineag air seachran;
Ged bha àmhghar a gleachd ris,
’S ged bha naimhdean ro bheachdail
Chum a tharruing gu feachdadh, ’s gu fàilinn.
Chum, &c.

Ann an áite nan truaghan
Ghabh e fulangas cruaidh air,
Mòran cràidh na chorp uasal.
Ann na anam trom uamhann,
Nach ’eil e ’n comas a luadh leinn,
Fearg an Athar ga bhualadh,

[TD 16]

Peanas peacaidh a shluaighe gu slàn air.
Peanas, &c.

Ged bha ghailliunn ud gailbheach,
Chuir e ghnùis rith mar ailbhinn,
Bhuail am mallachd gu garg e,
Rug am bàs gu ro shearbh air,
Bha e tamull ’na mharbhan,
Shaoil a naimhdean gu-n d’fhalbh e,
Ach dhuisg, us dh’éirich gu calma o’n bhàs e.
Ach, &c.

Chaidh e suas chum an Athar,
Shuidh e sios air a chathair,
Shleuchd na h-aingil le h-aidhear,
Ghabh e sealbh anns na flaitheis,
Ann an ainm a luchd tathaich,
Fhuair e gràsan do-chaitheadh,
Chum an roinn air luchd faighinn na slainte,
Chum, &c.

Thaom e’n Spiorad neo-ascaoin
Air a naoimh, us air abstoil;
’S rinn iad saighdearachd ghasda,
(Mìne, macant an gaisge,)
Cha do phill iad le masladh,
Ach troimh Chriosd a thug neart dhoibh,
Chuir iad cath gus ’n do chaisg iad an nàmhaid.
Chuir, &c.

Chum co’-cheangal na sìth ud
A thoirt gu buil gu ro chinnteach,
Tha ’n t-Eadar-mheadhonair prìseil,
Laidir, acuinneach, dìleas,
Tha gach oifig de thrì aig,
Cumt ri d’ uireasbhaidh dìreach,
Fàidhe, Sagart, us Rìgh e ro ghràsmhor.
Fàidhe, &c.

’S Fáidh ro iongantach mhòr e,
Iùl us fios air gach dòigh aig;

[TD 17]

Ni e glic am fear gòrach,
Ni e’n t-aineolach eòlach,
’S chum ’s gu-n deanar a chòir les,
Bheir e’ Spiorad gu ’n seòladh,
Us ni fhocal doibh lòchran ro dhealrach.
Us, &c.

Sagart urramach, naomh e,
Iochdmhor, truacanta, caomh e,
Ris na truaghain air faondrath;
Cha robh iobairt ach aon aig,
Ach tha feartan innt daonnan,
’S leoir chum réite chloinn daoin i:
Eadar-ghuidhear nach faoin e ’s na h-àrdaibh.
Eadar ghuidhear, &c.

Euchdach, uasal an Rìgh e,
Treubhach, buadhach an strì e,
Gleusd chum sluagh thoirt gu striochdadh,
Treun an caraid d’a dhìlsibh,
Géillidh ’naimhdean gu dìlinn,
Geur a shaighdean ’s gach cridh ac,
Theid an leagail gu h-iosal fo’ shàiltibh
Theid, &c.

An t-Eadar-mheadhonair treun ud.
’Se ’m fior Dhia, ’se mac Dhé e,
Is fior dhuine, sliochd Eubh e,
’S dearbh bhràthair dhuit féin e,
Earb do chuisean gu léir ris,
Tha e deas chum an réiteach’,
Tha mor thlachd aig ’na dhreuchdaibh, ’s e bàigheil.
Tha, &c.

Tha sàr ghealleanna gasd aig,
Tha iad tomadach, taiceil,
Tha gach sonas gu pailt annt,
Tha gach cobhair gun airc annt,
Tha iad buileach an nasgaidh.
Direach freagairt do’n pheacach,
’S theid an co’lionadh ceart mar is fearr dha.
’S theid, &c.

[TD 18]

Tha ’s na geallannaibh briagh ud,
Neart a chlaoidheadh do mhiannan,
’S a dheanamh toilichte, so-riaraicht
Do chridhe gionach mi-rianail;
Tùr gu d’ aigne a riaghladh,
Gu glic, suidhichte, ciallach,
’S gu bhi guidheadh o Dhia gach ni ’s àill leis.
’S gu, &e.

Tha làn mhaitheanas saor annt,
Tha buan aithreachas caoin annt,
Creidimh cionalt, neo-bhaoth annt,
Cridhe carthannach, maoth annt,
Cogais chairiseach, chaomh annt,
Cairdeas, gean, agus gaol annt,
Sìth us sonas, le naomhachd gu bràth annt.
Sith, &c.

Cum do chreidimh, ’s do dhòchas
Anns na geallannaibh mòr ud,
Fhàgail cothromach còmhnard,
Tha iad seulaicht gu doigeil;
Tha seul a bhaistidh air tòs ann,
Tha seul na suipeir fadheoidh ann;
’S còir an gabhail le h-eòlas gun ardan.
’S còir, &c.

Mo chreach léir, us mo chruadal!
Gum bi cealgairean uallach,
Agus aineolaich thruaillidh,
Nach d’fhiosrach an truaighe
Deanamh ’n cridhe n’ as cruaidhe
Le bhi beantuinn gun smuaineach,
Ris na seulaichibh uasal, us ard ud.
Ris,

Chum do chleachdadh a sdiuireadh
Tha lagh rioghail ’sa chùmhnant;
’S bheir an Spiorad air drùghadh,
Air do chridhe bha dùbailt,
Ach tha nis air ’ath ùrach’,
Air a lionadh le dùrachd,

[TD 19]

’S le gaol Ios’ a ni ’n ùmhlachd ro àluinn.
’S le, &c.

Ach ’nad cheumaibh bi taigheach,
Oir ma thréigeas tu’n rathad,
Gheibh thu gleusadh o’n Athar,
Us ge geur ’s ann gu math dhuit,
Oir cha tréig e thu fathasd,
’S b’e mor bheud e gu-m faigheadh,
D’ fhuigheall breun a bhi gab hail gu blà ris
D’ fhuigheall,

Tha ’n co’-cheangal ud uasal,
Cha deach bagradh a luadh ann,
Cha deach idir a smuaineach,
Oir bha’n t-urras co buadhar,
’S nach robh cunnart car uair air.
Géilleadh tuisleach le buaireadh,
Bha neo-thuiteamachd fuaighte do ghnà ris.
Bha, &c.

’Se cuis as mò th’ anns a Bhìobull,
An co’-cheangal so mhìneach,
Gu soilleir, glan, cinnteach,
Do na peacachaibh dìblidh,
Chum ’s gu-m faic iad an dìteadh,
Us gu-n teich iad chum didein,
Dh’ionnsuidh ’n t-Slànuighir mhìn nach dean tàir orr.
Dh’ionnsuidh, &c.

Cha-n eil minisdeir dìleas,
Ann an cearna de ’n chrìosdachd,
Nach e mhòr chuid d’a dhìcheall,
A luchd éisdeachd a phìlltinn
O’ m féin-fhireantachd mhìllteach
Dh’ionnsuidh sonas na fìrinn,
An Co-cheangal ro phrìseil nan gràs ud.
An &c.

Tha clann daoin an staid nàduir,
Fo bhruid theann aig an nàmhaid,

[TD 20]

’Se gan gleidheadh gu sàmhach,
Cur ri peacadh gu dàna,
Chum an truailleadh gu gràineil,
Gun bhi tuigsinn na h-àithne,
Ach a teichcadh o’n t-Slànuighear àilidh.
Ach, &c.

Fhir thag éisdeachd mo sheanchais,
Seall gu grad ri cor d’anma,
Ma ’m bi e tuille as anmoch;
Treig d’ fhireantachd chearbach,
’S leig dhiot a bhi cealgach;
’S mor do chionta, ’s do shalchar,
Tha do chunnart ro anbarrach dhàicheil.
Tha, &c.

Cha-n eil beannachd ri ’ainmeach
Nach eil fear dioladh an ainmhich,
Cur an diugh ann ad thairgse,
Saor gun òr, us gun airgead;
Bheir an creidimh dhuit sealbh annt
Ged bhiodh laigs ’ann ad earbsa,
Gabh an cothrom, ’s na dearmaid bhi sàbhailt.
Gabh, &c.

Bidh an creidimh mar laimh dhuit,
Bhios a sir thoirt ad ionnsuidh,
As an lànachd nach ionndrain—
Biodh e laìdir ’s thig slaim leis,
Ach bidh beò aig san aindeis;
Bheir e sith dhuit san aimheirt.
’S gus a chrich ni e taingeil gach tràth thu.
’S gus, &c.


DO’N PHEACADH. I. CHUID.

1.
’Stu ceud aobhar gach seachrain
A thain o reachd an Ard righ oirn;
Cha-n eil maise no dreach ort,
Tha thu feachdte, neo dhireach.

[TD 21]

2.
Cha-n eil ceum anns an gluais thu,
Nach eil truaigh ann, us mithlachd
ha-n neil neach air dhuit breith air,
Nach bibreathal air cinnteach.

3.
Cha-n eil donas san t-saoghal,
Nach tu’s aobhar gu fior air;
Cha-n eil bas ann no doruinn,
Nach eil oirn-ne mar chis duit.

4.
Cha-n eil Pearsadh san Trianaid,
Nach bu mhiann leat gu dith e;
Cha-n eil buaidh anns an Diadhachd
Nach e d’ iarrtas gu-n millt i.

5.
Is tu namhaidan anma,
Moch us anmoch, ’gu siorruidh
’Stu choisinn tein ifrinn,
Aobhar crith, agus gris e.

6.
Thog thu conasg us consach
S iomadh contrachd neo-chriochnach,
Thog thu trod agus buaireadh,
’S iomadh tuasaid neo-shiobhailt.

7.
Thog thu carraid, us comhrag
Measg nam mordhaoin, ’s nan islean.
Thog thu dragh, us mi-shuaimhneas,
Measg nan sluagh, us nan righrean.

8.
Thog thu mortadh, us marbhadh,
Thog thu farmad, us mirun
Thog thu tuaileas, us culchaint,
Bhris thu cumhnant na sichaint.

9.
Thog thu gannlas measg bhra’irean,
Rinn thu cairdean midhileas;
Thog thu mallachadh’s breugan,
’S iomadh sgeulachd, neo-bhrioghar.

10.
Rinn thu ’n daonnachdach iargalt,
S am fear fialaidh na mhiodhor;

[TD 22]

Chuir thu ceatharna, ’s meairlich,
Feadh gach cearn s gach rioghachd,

11.
Rinn thu misgearan olmhor,
Rinn thu geocairean ciocrach;
Rinn thu’n t-adhaltrach neo-ghlan,
’S miannan feolmhor na striopaich.

12.
Rinn thu’n saoghaltaich sanntach,
Agus mealltaor nan innleachd;
Lion thu ’n cridhe le gearan,
’S chuir thu talach ’san inntinn,

13.
Rinn thu’n t-eucorach laidir,
Bhios ag sarachadh mhiltean;
Us an snaigean beag dona,
Bhios ag tolladh os iosal.

14.
’Stric a sheol thu an sloidhtir
Dh’ionnsuidh oighreachd an fhirein;
’S a thug thu cosna ’n fhir thapaidh
Chum a sgapadh le siochair.

15.
Thug thu gul as a ghàire,
’S fala-gha gu bhi rireamh;
Thug thu tuireadh a sòlas,
Thug thu doruinn a sichaint.

16.
Chuir thu cuthach san òigridh,
Gu bhi ’g ’ol an toil-inntinn,
De gach cluich, us gach sugradh,
Gun bhi ’n duil gun tig crioch orr.

17.
Rinn thu’n eaglais a shalchadh,
Rinn thu cealgairean lionmhor:
Luchd a chleachdaidh ta cearbach,
Ged tha’n earbs’ as an gniomhaibh.

18.
Dh’fhag thu dall na cinniuil aic,
Gionach, lubach, neo-chriosdail;
Nuair a theid iad do’n chùpaid,
Cha bhi durd ac air Iosa.

[TD 23]

19.
Theid an t-searmoin a leughadh,
’S bidh na breugan mar ghiomh innt;
’S iad mo thruaigh an luchd eisdeachd,
Cha bhi sgeulachd ach blion ac.

20.
’S moch a rinn thu geur leanmhuinn,
Air gach searmonaich dileas.
A chuir Criosd am Fear-saoraidh
A chraobh-sgaoileadh na firinn.

21.
’Stric bha d’ionnsuidh gle fhiadhaich,
A chur diadhachd fo mhichliu.
’S bhiodh fior ghoraich, us aingeachd,
Measail, ainmeil le d’ dhilsibhs.

22.
’S tric a chuir thu droch theagamh
Ann an creidimh nan criosduidh;
Chum an deanamh mi-thaingeil,
Gun gheall-daingnich na rioghachd.

23.
’Stric a thug thu dhoibh leonadh,
A dh’fhag gun sòlas, gun sith iad.
A dh’fhag an siubhal do-bronach, 
Mar neach air fogradh a’ chriochaibh.

24.
Thug thu aoibhneas do Shatan,
’Gan sir thàlath gu d’ liontaibh.
Ach tha ceannard nach geill ac,
’s bidh e fein doibh ’na dhidean.


DO’N PHEACADH. II. CUID.

1.
’S don an gne th’ ann ad nàdur,
’s pòr a dh’fhas gun aon siol thu:
Tha do chumhachd do-rannsaich,
tha do ghannlas do-innseadh.

2.
Chuir thu aingil ro naomha
fad air faondrath o’n fhirinn:
Lion thu ’n smuaintean le ardan,
spion thu mhan iad gle iosal.

[TD 24]

3.
Rinn thu ’n cridhe mi-thaingeil,
’s chuir tha naimhdeas nan inntinn
’N aghaidh bhuaidhean an Ardrigh,
agus ’ai’ntean ro phriseil.

4.
Chuir thu ’n nathair do’n gharadh,
a ghabhail fath air ar sinnsir;
’S cha b’ e ’n truaigh-san a dh’iarr thu,
ach sgrios an iarmaid ro lionmhor.

5.
Chuir thu seachran o Dhia orr,
’s gach droch mhiann anns a chridh ac
Rug am mallachd, ’s an t-eug orr,
le do bhreig, us d’ ais-innleachd.

6.
Rinn thu mortair de Chain,
’s b-ann air Abel am firean:
’S cha robh aobhar do’n àr ud,
ach am brathair bhi dileas.

7.
Rinn thu ainneart a sgaoileadh,
feadh an t-saoghail gu lionmhor:
Lion thu’n saoghal le foirneart,
agus dh’fhògair thu ’n t-sichaint.

8.
Thruaill thu sligh’ gach uile fheola,
thug thu dorta na dìl orr:
Cha d’fhan a h-aon diubh gun bhàthadh,
nnair a thain’ an lom-sgriob ud.

9.
Ach an t-ionracan Noah,
’s na bha chomhnuidh fo dhion aig:
A rinn an Trianaid a chaomhnadh,
chum an saoghal ath-shiolach.

10.
Dh’fhag thu Sodom co graineil,
le do ghnathannaibh griseil,
’S gu-n d’rug leir sgrios gun dail air,
le breth an Ardrigh ro phriseil,

11.
Bhruchd tuil thein as na speuraibh
a chuir gu h-eitich gu dith e:

[TD 25]

Chuireadh suas e m’r shaimpleir,
air cor nan aingidh gu siorruidh.

12.
Thug thu leth taobh clann daoine
dh’ ionnsuidh aoradh nan iodhol:
Rinn thu’n aigne ro dhiomhain,
chuir thu’n Trianaid air dichuimhn.

13.
’S tric a thruaill thu sliochd Iacoib,
siol an armuinn deis, dileis:
’S tric a rinn thu dhiubh traillean,
fo do shailtibh gle iosal.

14.
’S tric a mheall thu gu d’ ghradh iad
nuair b’ e ’n aite bhi stri riut:
B’ aobhar truais iad ’nad sheirbheis,
cosnadh feirg an Ardrigh dhiobh.

15.
Thug thu tuisleadh do Dhaibhidh,
’s mor a chaill e d’a shith ruit:
’S ge bu tuigseach righ Solamh,
rinn thu dholaidh ’s a mhista.

16.
Cha robh duine de ’n t-seors ud,
nach do leon thu le d’ bhriodal:
’S tric a rinneadh le d’ laimhs iad
’n an droch shaimpleir do Isral.

17.
Cha do sguir thu do d’ bhuaireadh,
gus ’n do thruaill thu an rioghachd.
Thruaill thu ’n sagart, ’s am faidhe,
thruaill thu ’n ard-dhaoin ’s an islean.

18.
Thug sud braighdeanas trailleil,
ann am Babilon shios orr;
Fo righ Nebuchadnesar,
fear d’am b’eigin doibh striochdadh:

19.
Gus an d’thainig an ùine,
san do dhuisgeadh dhoibh Cirus;

[TD 26]

Arinn an aiseag d’an duthaich,
’sa thug cumhnantan sith dhoibh.

20.
Lean thu fathast gu geur iad,
mhill thu leursain an inntinn;
Chuir thu creidimh gun ghradh annt,
us fuar-chrabhadh gun bhri ann.

21.
Ged bha ’n Slanuighear ciatach,
iomadh bliadhna san tir ac,
Le do chuilbheartaibh seolta,
cha robh ’n eolas ach cli air.

22.
Thug thu orra a cheusadh,
le droch eud, us le mirun:
Sud an ceusadh thug sgrios ort,
tha thu nis air do dhiteadh.

23.
Sud an ceusadh tha dearbhte,
mar bhun earbsaidh, do’n chriosduidh.
Gabhsa comhairl, a pheacaich,
thig a steach, ’s bi fo dhion sud.

24.
Bheirear maitheanas saor dhuit,
agus naomhachadh fiorghlan;
Trid a chreidimh bheir gras duit,
’s bidh do namhaid an iochdar.


RANN AIR AN DROCH CHRIDHE.

1.
Tha mo chridhe co teagmhach
us nach creid e aon fhocal o Dhia:
Tha mo chridhe n’ as cruaidhe
na ’n reotha, ’n tra ’s fuaireadh an sian.

2.
Tha mo chridhe co feargach
’s gu-n leum e gu garg air a chòir;
Tha mo chridhe co sanntach
’s gur beag leis na beanntaichean òir.

3.
Tha mo chridhe co uaibhreach
us gur tric e ri uaill as a nàir:

[TD 27]

Tha mo chridhe le salchar.
Mar an sgeith thig o’n bhalgair, ’s e lan.

4.
Tha mo chridhe co luaineach
’s a bhios tonnan a chuain leis a ghaoith:
Tha mo chridhe co mealltach
’snach faighear dha samhladh a chaoi.


AN SOISGEUL.

“Deadh sgeul mhor aoibhneis do’n uile shluagh.”
“Saoraidh se a phobull fein o’m peacaibh.”

’Se ’n soisgeul gradhach thug Dia nan gras Duinn
A chum ar sabhaladh dan mo ruin:
Ach ’s eolas ard e, air cuisibh aluin,
Nach tuig an nadur a tha gun iul.
Gur mis an truaghan, ’s na leoir mancuairt domh,
Toirt eisdeachd cluais da, mar fhuaim nach fiach:
B’ e ’n gnothach cruaidh e nach tuig an sluagh e,
An sgeul as uaisle a chualas riamh.

Tha clann nan daoine gu tur fo dhaorsadh,
Aig Dia an t-sao’il so, ’s ag aoradh dha:
Fo chois am miannan, a tha do-riarach;
Gun fheart, gun iarruidh air Dia nan gras:
A’ deanamh tair air gach ni is aill leis,
A’ briseadh ’ai’ntean gach la gun sgios;
E fad o’n smuaintibh, ’s iad ruith gu luath uaith;
Chum na truaighe ta buan gun chrich.

Ge mor an curam tha ’g Dia nan dul diubh,
Cha tig iad dlu dha le urnaigh chaoin;
Bu mhor a ghrain leo bhi uair ’na lathair,
An caidreamh blath ris ’na aros naomh:
Iad ruith na gaoithe, ’s ag earbsadh daonnan,
Ri sonas fhaotainn am faoineis bhreug;
Gun fhios, gun aird ac air doigh n’as fearr dhoibh
Na greim an drast air n’ a’s aill le ’n cre.

Tha ’m barail laidir gur muinntir shlan iad,
’S nach ’eil cionfath ac air grasaibh Dhe:

[TD 28]

Tha ’n soisgeul faoin leo, seach gean an t-saoghail,
Tha ’n cridhe aotrom, gun ghaol do’n Leigh.
Ach ’s ait an sgeul e, air leigheas ceutach
Do dhuine euslan, fo chreuchdaibh ciurrt;
Us noimheachd phriseil, o Dhia na firinn
Do neach fo dhiteadh, ’s e diblidh, bruit.

Do neach fo smuairean, le Dia bhi ’n gruaim ris,
’Sa lochdan uamhurr ’g a chuartuch dlu;
Gun fhios nach aite dha ifrionn chraiteach,
Man tig am maireach, ’s am bas ’na shuil.
Do neach a dh’fhaoluim o’n Spiorad Naomha,
Gur sonas baoth bheir an sao’l so uaith;
Nach ’eil ann ach sgail deth ’san am tha lathair,
’s gu-m bac am bas e nach fas e buan.

B’e sgeul an aigh e, air beatha ’s slainte,
O Ios’ a bhasaich ’na ghradh do dhaoin.
’Si ’fhuil am plasd anns a bheil an tabhachd,
Nuair theid a charamh gu baigheil, caoin,
Ri cridhe leointe, gun ghean, gun solas,
Ach doilich, bronach, gun seol air sith;
Le Spiorad uasal nam fearta buadhar,
Nuair thig e nuas air le gluasad min.

Sud sgeul ro aoibhneach, air maoin us oighreachd,
Do dhuine daibhir, gun sgoinn do’n t-sao’l;
Air crun, us rioghachd a chaoi nach criochnaich,
Gun dragh, gun mhithlachd, ach sith, us gaol.
Sud sgeul ro araidh do dhuine taireil,
Air urram ard ann am Parras shuas;
Le gradh gun aimhleas, ameasg nan aingeal;
’S cha teirig cainnt doibh, toirt taing do ’n Uan.

Deadh sgeul air fuasgladh, do pheacach truaillidh
O chionta duaichnidh, nach suail a mheud;
Tre ’n chumhachd bhrioghar a ta an iobairt
An t-Sagairt rioghail, ta siobhailt, seamh:
’S air feartaibh grasmhor, ni cobhair trath dha,
Nuair bhios a namhaid gu laidir, gleusd,
A’ tarruinn teann air chum ’earbs a thionndath
Tur bun oscionn da, le ionnsuidh threin.

[TD 29]

Air gras, us trocair bheir neart, us treoir dha,
Re fad an roid dh’ionnsuidh gloir an Uain;
’Sna neamhaibh ard, far am pailt an gradh dhoibh,
’S cha teirig cail doibh gu brath g’ a luadh.
’S e cliu an sgeoil ud gur firinn mhor e,
Gun fhocal mor-uaill, no sgleo gun bhri;
’S e Criosd an eiric as buaine èifeachd,
An iobairt reitich, sar steigh na sith.

Thug Dia an t-Ardrigh aon mhac a ghraidh dhuinn,
A ghabh ar nadur, ’s e bharr a rian;
Anns an d’thug e ’n umhlachd, le deoin, ’s le durachd,
Thug coir as ur dhuinn teachd dlu do Dhia:
Sar umhlachd chiatach do lagh na Trianaid,
Leis an duin is Dia ann bha riamh re feum;
An coslas truaghain do dhuine truaillidh,
Ach a b’fhearr, ’s a b’uaisle na’n sluagh gu leir.

An caraid gaolach a choisinn saorsadh
Do’n chinneadh dhaonna le caonnaig chruaidh;
A dh’fhuiling tamailt o rug a mha’ir e
Gu la a bhais ann ait an t-sluaigh.
Nuair bu naoidhean og e, rinn Herod fhogradh
’S e dearcadh ’n comhnuidh air doigh an t-sluaigh.
Bha ’bheatha bronach, am fad ’s bu bheo e,
’S e cruaidh an toir air gu bheo thoirt uaith.

Oir b’ e bu ghnath dhoibh bhi deanamh taire
Air Athair gradhach, ’s air ’ai’ntibh naomh:
’S bhi deanamh dearmaid air slaint an anma,
Le cleachda garg, us le h-angnath baoth.
Na Sagairt uaibhreach, ’s na h-ard dhaoin uaisle
’Nan naimhdibh buan da, le fuath gun chrich:
A’ deanamh dichill, le h-iomadh innleachd,
Us moran miruin gu ’shir chur sios.

Us air a lorg bha na diabhla borba,
Fo phrionns’ an dorchadais, colgail, cruaidh:
Ach ’se bu chraitich an ceartas ard bhi
Cur claidheimh ’n sas ann, gun bhaigh, gun truas.

[TD 30]

Rug mallachd Dhia air arson nam fiachan,
Bhuin ’Athair fial ris gu fiata garg;
Oir rinn e threigsinn an am na h-eigin,
Nuair chaidh a cheusadh le h-eucoir gharbh.

Ach ’s gearr a chuairt a bha’m bas an uachdar,
Gu h-aithghearr fhuair e a bhuaidh gu slan;
Oir rinn e eiridh ’n treas latha ’n deigh sud,
Gu subhach, treubhach, chum feum do chach:
Do pheacaich dhiblidh, a bha fo dhiteadh,
Gu-n deanadh ’fhireantachd didean diobh;
O chiont an nàduir, ’s o’n lochdaibh gràineil.
’So chumhachd Shàtain bha ghna ri foill.

Nis anns na h-ardaibh, tha neart gu bràth aig
A chum na’s àill leis thoirt sàbhailt suas;
Us chum a naimhdean a sgrios gun taing dhoibh
Droch dhaoin us aingil, luchd ainneart chruadh.
Ach thair gach seòrsa no peacaich mhòra
Le ’m fuathach eòlas air deoin an Triath:
Nach creid an fhirinn, ged tha i cinnteach,
Nach gluais gu dìreach, ach sìr dhol fiar.

Ged bhiodh an criosduidh ’n a luidh am priosan,
Gu docrach, iotmhor, gun bhiadh, gun slaint,
Ni’n soisgeul siorruidh, tre bheannachd Iosa
A chridhe tiorail, le fior ghean gràidh.
Ged dhùisg a nàmhaid geur leanmhuinn cràiteach
Gun aon chion fàth air ach gràdh, us sith:
Tha chridhe aoibhneach, tha ghnùis ro-aoidheil;
Tha dán us laoidh aig’ gach oidhch gun dith.

E cumail gleachdaidh an aghaidh peacaidh,
’S a stiuireadh chleachdaidh, le beachd air Criosd:
Tha gaol do’n reachd thar gach ni, us neach aig,
’S cha ghabh e tlachd ann an seachran fiar.
’Se Dia na tròcair a neart, ’s a chòmhnadh,
A bhios an còmhnuidh toirt seòlaidh dha.
Cha lag a dhòchas, cha bheag a shòlas,
Tha aiteas mòr aig’ nach eòl do chach.

[TD 31]

A Thighearn, Iosa, gabh truas de ’n chriosdachd,
Tha ’n t-eolas iosal, ’s gach crioch muncuairt:
Is bras a dh’ éireas gach mearachd éitich
’S is beag an t-eud th’ aig a chléir san uair.
Dean creidimh, ’s eòlas, dean gaol na còrach,
Us pailteas sòlais, a dhòrtadh nuas:
Gu daoin a philltinn, o’n cleachdaibh millteach,
’S gu naomhachd inntinn bhi cinntinn suas.

Cuir gaol na sìochaint ameasg nan rìghrean,
Is borb ri strì iad mu ni ro fhaoin.*
Taid tional armailt, ’s cinn-fheadhna falbh leo,
A ghlacadh talmhainn, ’s a mharbhadh dhaoin;
Daoin nach d’thug fuath dhoibh, ’s le’m b’aill bhi suairc, ach
Chaidh sparradh ’n tuasaid le ’n uachdrain fein.
Mo thruaigh! nach b’fhearr do na h-uachdrain ard ud
Bhi beò mar bhràiribh, an gràdh da cheil.

A Dhe na sìchaint, craobhsgaoil an fhìrinn,
Measg slògh nan tìrean, ’s nan innsean cian:
Mar dhaoin air chall, ann an ceo nam beann iad,
An oidhche teann orr, ’s iad fann gun bhiadh.
Thoir solus gle’ghlan, thoir rathad réidh dhoibh,
Us cridhe gleusd a thoirt géill do ’n uan:
Thoir sgeul do shlàinte, thoir fios do ghràidh dhoibh,
Cuir feart do ghràsan ’nan dàil le buaidh.


CREIDIMH.

“Creid anns an Tighearn Iosa Criosd, agus saorar thu.”
“Gach ni nach ’eil o chreidimh is peacadh e.”

Leam is ioghnadh an nì nach ’eil fìrinn na slaint
Air a creidsinn do rìreamh gun dìobradh, gun tàir,
Leis gach iosal us uasal d’an dualach am bàs,
Nuair thig aiteal d’a fuaim chum an cluasan le fàilt.
O’n ’se creidsinn bheir fuasgladh do thruaghanaibh leoin.
O an cleachdannaibh truaillidh, ’s o’n truaigh th’ air an toir.


* Sgriobhadh so ri am cogaidh.

[TD 32]

’Se a ghleusas an càil chum an gràdh thoirt do Dhia,
Chum an tlachd bhi ’na ài’ntibh ro àluinn gach ial.

Leam is ioghnadh an nì gu bheil fìrinn na slàint
Air a creidsinn do rireamh gun dìobradh, gun tàir,
Le duin iosal no uasal d’ an dualach an bàs,
Ged a bhuaileadh a fuaim air an cluasaibh do ghnà:
Tha an fhìrinn ’na buadhannaibh uasal toirt bàrr
Air na seudaibh as luachmhoir mu’n cual thu ’n ad là;
’S tha do nàdur co suarach ’s gur fuath leis a gnàth,
Oir cha dùraig e smuaineach bhi uair air a sgàth.

Tha gach focal de ’n fhìrinn a dìteadh cloinn daoin,
O’n tha’n cleachdanna clì, us an innleachdan claon:
’S o’n tha iadsan le dìcheall gam fìreanach féin,
Se am miann a bhi sìr tharruinn sìchaint o’n bhréig.
Tha an cridh aca sanntach, lan gannlais do’n chòir;
Tha an inntinn ac dall, tha iad meallt air gach dòigh,
’S ann ri Satan tha’n réite, ’s iad géilleadh d’a mhiann:
Cia mar dh’fheudas iad éisdeachd le spéis ri guth Dhia?

Deir an Slànuighear prìseil, beul bì nach can breug,
“Cha do chreid sibh do bhrì gur i ’n fhìrinn tha ’m bheul.”*
Cia mi-chiallach an reuson! cia éitich! cia fiar!
Air an fhirinn a thréigsinn mar bhreugaibh nach fiach!
’Siad mo thruaighe clann daoine, co baoghalt, ’s co dùr!
Dol a thaobh mar theid caoraich air faondrath gu dlù!
Mar tig feartan o’n aird thoirt doibh nàduir as ur,
Cha chreid neach de shliochd Adhaimh an Slànuighear ciuin.

Creidimh naomh agus fior ann an Iosa mac Dhé,
Deir an Scriobtur gur tiolac o Dhia e gu léir.
Bheir a thròcair ’s a ghaol e gun aobhar no fàth,
Do na truaghanaibh baoth, tha fo dhaorsadh do’n bhàs;
A thoirt beò dhoibh o’n bhàs, ’s fradharc slàinteil d’an sùil,
Chum ’s gu-m faic iad mar dh’fhàg iad an ai’n air an cùl:


* Eoin viii. 45.

[TD 33]

Mar a bhrosnaich iad Dia, le bhi fiaradh an gnàth,
Chum an dìteadh gu piantaibh nach criochnaich gu bràth.

’S mar tha michreidimh gràineil air àrach ’nan cridh,
Bhios a ghnà deanamh tàir air an t-Slànnighear mhìn;
’S chum gu-m faic iad an fhìrinn tha ’g innseadh mu Chriosd,
Gach ni rinn e, ’s a ni e thoirt sìth dhoibh gun chrioch:
Mar a dh’oibrich e ’n fhìreantachd phrìseil leis féin,
Rinn am fuasgladh o’n dìteadh, le cinnte nach géill:
’S mar a bheir e dhoibh gràs chum an gnàth dheanamh seamh,
Gus am fàs e co àillidh ’s gu-n tàr e gu neamh.

Nuair a gheibh iad an leursainn ud, ceutach, neo-chlaon,
Ni e tuigseach us geur iad thair reuson chloinn daoin:
Chi iad cuspairean lionmhor tha diomhair do chàch;
’Sao’l neo-fhaicsinneach siorruidh, ro fhior, us ro ard.
Chuireas sgail air an t-sao’l so, ’s gach faoineis ’na chom,
Nochdas luaineach mar ghaoith e, co aotrom ri moll.
Eiridh ’n inntinn gun dàil gu ro ard os a cheann,
Dh’ionnsuidh phàrrais an gràidh, ’s gach ni àluinn a th’ ann.

Nis o ’s leur dhoibh an stéigh, agus éifeachd na slàint,
Cha-n eil déigh ac bhi ’g éisdeachd ri breugaibh an nàmh:
’Si an fhìrinn gun fhoill a bheir aoibhneas doibh ghnà;
’S bidh an inntinn ’ga faoidhneachd a dh’oidhch, us de la.
Fanaidh ’n t-as creidimh! luimeil mar fhuighleach a là’ir,
Ach cha chlos doibh ’ga chuibhleach, ’s ’ga chlaoidheadh gach trà.
Chuid a chuid gheibh lad buaidh air, ge buan e, ’s ge rag;
Oir bidh gràs ’gan ath-nuathach, ’s cha dualach dha stad.

’S gasd an acuinn ri h-éigin, no deuchainnibh cruaidh,
Creidimh diongmhalta, treubhach, nach géill ri h-an-uair:
Ach ni greim gu ro chruaidh air gach buaidh a ta’n Criosd,
Chum na feartan thoirt nuas, ni ar fuasgladh, ’s ar dion.
Cha-n ’eil aon ni ’san t-saoghal co gaolach aig Dia,
Us cha-n fhaodar as aogais le daoinibh a riar;*


* Eabh xi. 6.

[TD 34]

Oir ri fìrinnibh Dhè chuir e ’sheula gu slàn,*
Nuair ni ’n t-ascreidimh breug de gach sgeul thig o’n aird.†

O’n tha ’m peacach thaobh nàduir ’na nàmhaid da ghnè,‡
’S e an Triath le laimh làidir a dh’àraicheas e:
Bidh a ghairdean gu feartmhor a neartach’ gach gniomh,
Toirt a bhochduinn gu beartas, ’s a’ ceartuch’ gach giomh;
A thoirt umhlachd le gràdh do na fàintibh gu lèir,
Gun dad uaill ach fein-àicheath bhi ghna anns gach ceum;
Oir ge dian bhios a mhiann gu bhi diadhaidh gach am,
Chi e ’n lagh aig an Triath fada cian os a cheann.

Creidimh fior bidh gna shùil aig ri ùrach o’n aird,
Bheir e ort dol adh’ urnaigh le dùrachd gach trà;
Urnaigh threun thèid adh’ urchair gu cuimseach gu neamh,
’S a gheibh èisdeachd gu tulchuiseach, cunbhalach, rèidh:
Chuireas faobhar us gleus ort gu h-eudmhor, ’s gu beò,
Chum do thoil bhi gu lèir arson Dhè, us a ghlòir:
’Si do chràdh ’n urnaigh mharbh bhios aig cealgair nan lùb,
Urnaigh bhochd arson ainm, gun dad tairbh innt, no sùgh.

Fhad ’s a riaghlas an gràs ud thu ’n làthair do Dhè,
Bidh do naomhachd a fàs, bidh do ghairdeachas gleusd;
Cha bhi smuaineach ad chrìdh nach bi dìleas us cneasd;
Bidh do mhiann ris gach ni a bhios dìreach us ceart.
Fhad ’s a riaghlas an gràs ud thu ’n làthair chloinn daoin,
Cha bhi gniomh ni do làmh nach bi gràdhach, us caoin,
Cha bhi focal ’n ad bheul nach bi reusontach, ciuin,
Ged a thachradh riut beist bhios gun bheusan, gun chliù.

Tha an gràs ud co ceutach, ’s co feumail gach uair,
Us nach fheudar as eugmhais gu-n èirich leat buaidh.
Bi ’ga altrom gu deònach, ri d’ bheò, us ri d’ bhàs;
Bithidh sìth agus sòlas an còmhnuidh ’na là’ir.
Bi ag rannsuch’ an fhacail le tlachd, us le miann,
Do gach creidmheach is taice gach seachdain de’n bhliadhn,
Lean gach aon mheadhon gràis fad do làthan gun sgìos,
’S thig do chreidimh, ’s do shlainte gu lànachd gun dìth.


* Eoin iii. 33.
† 1 Eoin. v. 10.
‡ gne a chreidimh.

[TD 35]

DO’N MHICHREIDMHEACH.* I. CHUID.

“An ti nach creid, tha e air a dhìteadh cheana,
“Chionn nach do chreid e an ainm aoinghin mic Dhe!”
“Do bhrigh gu bheil mise ’g innseadh na fìrinn,
“Cha ’eil sibh ga m’ chreidsinn.”

1.
Cha do chreid thu do dhìteadh,
Ged ’s i ’n fhìrinn a dhaor thu,
Dh’ ionnsuidh ifrinn na pèine;
Us cha leur dhuit do bhaoghal.

2.
Cha do chreid thu do chridhe
Bhi sir thighinn, gu faoilidh,
Air gach olc th’ air a bhacadh,
Leis an reachd tha ro naomh dhuinn.

3.
Cha do chreid thu gur comadh
Leat an comunn ro chaomhail,
Th’ aig na naoimh ris an Dia ac,
’S nach b’ e ’m miann bhi as aogais.

4.
Gur e d’ athair an diabhol,
’S gu bheil a mhiannan leat aobhach:
Gur fior namhaid do Dhia thu,
Air dol cian uaith air faondrath.

5.
Gu bheil thu ’n còmhnuidh ’na fhianais,
No gur fiach dhuit do shaothair,
Dol a lùbadh do ghlùn da,
Ann an urnaigh, no aoradh.

6.
No, ma rinn tha an lùbadh,
Gu-n robh ’n dùrachd gle fhaoin ann;
Thaobh do chridhe bhi truaillidh,
’S gur co luaineach ri gaoith e.

7.
Cha do chreid thu gu-m b’ fhearr dhuit,
Bhi sir fhàs ann an naomhachd,
Na bhi cumhachdach, saibhir,
Le mor oighreachd san t-saoghal.


* As creidmheach.

[TD 36]

8.
Chreid thu breugan an diabhoil
(Fear bha riamh ga do shlaodadh,
Chum a gharaidh gu dian leis,)
Fad roimh fhianais ’n Fhir-shaoraidh.

9.
Chreid thu ’n t-slighe bhi leathan,
Bheir gu beatha nach caochail:
Gur gle fharsainn an geata,
’S iad dol steach air nan sgaothaibh.

10.
Chreid thu ’n t-slighe bhi aimhle’an,
A bheir gu gaintir a’ chaoinidh;
Gu bheil cachaileag theann air,
’S iad ro ghann tha ’ga faotainn.

11.
’Sann air Dia chreid thu mi-sgeul;
E bhi dìreach reir d’ aoigis,*
E bhi toilicht le d’ chleachdadh,
Us do d’ pheacadh toirt aontadh.

12.
Do do smuaintibh neo-gheamnaidh,
Us do d’ sheanchasaibh draosda.
Do d’ adhaltrus gràineil,
Us do d’ mheairle gun aobhar.

13.
Do do bheumadh, ’s do d’ chaineadh
Air a’ bhràthair bha caomh riut:
Do do bharganaibh carach,
Us tu mealladh na dh’ fhaod thu.

14.
Gach aon ni bhiodh tu ceannach,
Bhi ’ga tharrainn ro shaor ort,
Us gach neach ri ’n do reic thu,
Nach bu deic leis a dhaoirid.

15.
Ris gach droch rud a ni thu
Cumaidh ’m mìchreidimh ’aodan;
Ged b’ e guidheachan drabasd,
Ged b’ e sabaid no caonnag.

16.
Gheibh e leisgeul an còmhnuidh,
Do d’ gheòcaireachd chraosach:


* Sal. l. 18-21.

[TD 37]

’S ni e dearbht thu nach misd thu
Bhi ro thric air an daoraich.


II. CUID.

1.
Ged is lionmhor na peacaidh
Ta an cleachdadh chloinn daoine;
Ged tha lochdan nach gann ac,
Cuid n’as antruim, ’s n’ as aotruim:

2.
Ged tha smuaintean ro dhiomhain,
Agus gniomharan baoth ac;
Ged tha braid agus breugan,
’S breth-air èigin gach taobh ac:

3.
Ged tha mìrun us seirbhe,
’S moran ceilg far nach saoilinn;
Ged tha ardan us farmad,
Air an anmaibh toirt caoile:

4.
Cha-n ’eil iad uile co millteach,
Ris a mhì-chreidimh bhaobhail;
Nach creid an fhìrinn us feumail,
Ach na breugan us claoine.

5.
Nach creid focal thuirt Dia ruinn,
Chum ar riaghladh, ’s ar faolam;
Ged ’s e creidimh ’n t-aon inneal,
Ni o mhilleadh ar saoradh;

6.
’S a bheir sealbh dhuinn sa bheannachd
A chaidh cheannach’ gu daor dhuinn;
A choisinn Criosd duinn gun sòradh,
Nuair a dhòirteadh ’fhuil chraobhach.

7.
’S e sud peacadh na dunach,
Cha-n ’eil duine tha saor uaith;
Fhad ’s a ruigeas an fhìrinn,
Bidh e cinnteach gu-n sgaoil e.

8.
Ma ’s duin thu ’n staid nàduir,
Bidh tu ghnà leis ag aomadh;

[TD 38]

’S ged fhuair thu a cuibhteach,
Leanaidh fuighleach nach caol riut.

9.
Air do shuilibh thig sgleò leis,
Bheir e ceò ort ni caoch thu:
E co seòlta gu mealladh,
Ris an t-sionnach a saobhaidh.

10.
E co leanmhuinneach, beadaidh.
As nach teich e ri d’ aois uait:
’S e do sgrios tha e miannach’,
’S fad man iarr e do chaomhnadh.

11.
Seas, us seall air do chunnart,
Gun fhios c’uin a gheibh ’n t-aog thu.
Gabh ri Criosd anns an fhacal,
Leig do thaic ris ’na aonar.

12.
Cum an comhnuidh do shùil air,
Bi gu dlu ris air d’ aonadh:
Gabh an Spiorad gun dail uaith,
Ni e gras ort a thaomadh.

13.
Fhir tha creidsinn na fìrinn,
Dean am mìchreidimh shaodach;
Na toir tàmh dha, no fasgath,
Cuir aìr asdar do’n fhraoch e.

14.
Oir ma gheibh e fo chìs thu,
Bidh tu ’d chìnneig, ’s ad dhaolaig;
Thig do mhisneach gu fuarach’,
’S thig do chruadal gu maoladh.

15.
Falbhaidh d’ eud, us do chùram,
’S caillidh ’n dùrachd am faobhar
Bidh do shìth air a leònadh,
’S thig do shòlas gu traoghadh.

16.
Creid an fhìrinn gun teagamh,
Bheir an creidimh an gaol leis;
Ni e snasmhor do ghluasad,
’S bithidh buaidh agad daonnan.

[TD 39]

AN GEARAN.

“Och is duine truagh mi! co a shaoras mi o’n chorp a bhàis so?”

Is doilich leam mar tha mi
Ag siubhal le mo nàmhaid,
Easumhal do na fàintibh,
’S mo ghràdh dhoibh co fann.
’S iomadh fear a bhàrr orm
Tha siubhal réir a nàduir;
’S e ’n lagh tha fulang tàmailt,
Us tàire nach gann.
Riamh a leagadh Adhaimh,
’Se ’m peacadh ’n ni as fearr leinn,
’S mi-chneasd a thug sinn gràdh dha,
’Ga thàlath gach am.
Cha d’fhuair mi fad mo làthan,
Dad buannachd, no dad stàth dheth,
Ach daonnan tarrainn sàis orm,
’S ’g am chàramh am fang.

’S e dh’fhàg gach ni a leugh mi,
Gach searmoin riamh a dh’ éisd mi,
’S gach guth a labhair beul rium
Gun fheum dhomh, gun stàth.
’S e mhilleas gealladh Dhé orm,
Nach earb mi ris ach eutrom,
’S nach càirich mi rium féin e,
Gu h-éifeachdach, slan.
’S ann chuir e mi an déislaimh,
’G am fhàgail ro mhi-ghleusda,
Gu h-obair uasal, euchdach,
’S gu treubhantas ard:
Gu gleachdadh ris an eucoir
A bhios am chridhe ’g éiridh,
No chithear ann am bheusaibh,
Gu h-èitich, ’s gu grand.

Nam bithinn tairis, dìleas,
Ag leantuinn ris an fhìrinn,

[TD 40]

Bhiodh ise dhomh mar dhìdean
Nach dìobradh gu bràth.
Ged chuireadh daoine sios mi
Le casaidibh, ’s le dìtibh,
Gu-n togadh ise rìs mi,
Us dhìrinn an aird.
Cha toilleadh i gu dìlinn
Dad coire dhomh, no mìthlachd,
Tha ceangal ris an t-sìth aic,
’S is dìreach a gnàth:
Ach ’s mor an call, ’s an dìth dhomh,
Gu bheil i tric air dìchuimhn,
’S nach eil a creidimh cinnteach
Am inntinn ag tàmh.

Bha amaideachd us gòraich
Ag leantuinn rium om’ òige,
Us b’ annsa leam gu mòr iad
Na ’n t-eòlas as fearr.
Nan deanainn leth na còrach
Cha chreidinn nach bu leoir e,
’S nach tearnadh sud fadheoidh mi,
Gun dòigh air ti’nn gearr.
Ge mor an t-aobhar sòlais
Bhi ’n comunn Righ na glòire,
’S iad b’ annsa leamsa òrain,
’S bhi ’g òl nan deoch slàint.
Bu dallag mi nach sòradh,
Bhi cluich aìr bruaich na dòrainn,
An Diabhol ga mo threòruch’
Gu seòlta air laimh.

Gur mor a chreach, ’s an diùbhail,
Mo chridhe bhi gun dùrachd,
A ghabhail Dé nan dùl domh,
Mar Ughdar mo shlàint:
’S e tairgseadh dhomh ’na chùmhnant,
A neart a bhi mar chùl domh,
’S a ghliocas ard gu m’ stiuireadh,
Le cùram, ’s le gràdh.
Tha druidheachd air mo shùilibh,
’Se ’n rud a ni mo chiùrradh

[TD 41]

D’ an ruith mo mhiann gu siùbhlach,
’S mi lùbadh ’na dhàil.
Mo shonas air mo chùl’ obh,
Mar anabas nach fiù leam;
Us m’ anam an droch rùn da,
’Ga dhiùltadh le tàir.

’S mi ’n duin as truaigh san t-saoghal,
Fo chìs aig m’ easgar daobhaidh,
Lan fuath do ’n bheath as caoine,
S an gaol air a bhàs.
Co sheallas rium am dhaorsadh?
Co thioncas mi o chlaonadh?
Cha n-aingil, no clann daoine,
Och! b’fhaoin iad sa chàs.
Ach taing do’n Athair naomha,
A dh’ ullamhaich an t-saorsadh,
Lan tearnadh o gach baoghal,
Trid aon ghin a ghràidh.
A Dhe ta iochdmhor, maoineach,
Cia fhad a bhios mi caoineadh!
O greas le d’ chobhair chaomha,
Us saor mi gun dàil.


FIREANTACHD CHRIOSD.

“Gu faighear annsan mi gun m’fhìreantachd féin agam, a ta o’n lagh, ach an fhìreantachdsin a ta tre chreidimh Chriosd, an fhìreantachd a ta o Dhia tre chreidimh.”

’Si Fìreantachd Iosa Criosd mo Thighearn,
An dion a bhitheas gu feum,
O m’ pheacannaibh gniomh ta lionmhor, minic,
’S o’n t-siol a ghin iad gu léir;
Bheir sonas us sòlas mòr de m’ anam
Nach leòn an anshocair chruaidh;
’Sa chemas rium dòchas glòir nam flaitheas,
Ri m’ bheò air talamh mo chuairt.

Bha mise mar chàch am thràill do’n donas
Gun chàil do chobhair an Triath,

[TD 42]

Ag iarraidh mar m’ àilleas sàth na colla,
Gun aird ari cogadh ri m’ mhiann:
Ag siubhal mar ghaoithein aotrom, falamh,
Co faoin ri faileas na bréig;
Gun smuaineach air aog, no caochlath aithghearr,
A dh’fhaodadh tachairt domh féin.

Gus an d’ thainig an uair san d’fhuair mi buille,
Bo chruaidh, ro ghuineach o’n reachd,
Dh’fhág gaoir ann an chluais nach dual dhomh tuille
A fuaim chur buileach a’ ’m bheachd.
“Is mallaicht gu bráth gach garlach dona,
“A dh’fhàg neo-choi’liont an lagh
“Tha ’chridhe ’s lámh gun tāmh dha solar
“Gach crădh, gach gonadh, ’s gach dragh.

’N sin ghabh mi an ruaig le ruathar cabhaig,
Mo thruaigh! cha d’ aithnich mi ’n ceum:
Le cumhachd us buaidh mo thruaill’eachd ghramail
Cha d’fhuair mi mach asam féin.
Bha m’earbsa ri feum o m’ dhéicibh falaich;
Ri éifeach aithreachais mhairbh;
Gu-n deanainn gach beud a threigsinn baileach;
’S n’ as déin gu-n leanainn math m’ anm’.

Ach b’ anmhunn, ’s bu chlì an t-sìth a thog mi,
Bha dìteadh cogais am chom:
Bha bagradh na fìrinn sìr-dhol tromham;
Rug sgìos us clothadh air m’ fhonn.
Bha m’ earbs’ us mo chail sir fhàs n’ as fainne,
Us dh’fhàilnich m’ anam gu mòr:
Bha Criosd us a ghràdh san tràth as m’ aithne,
’S cha b’ àill leam teannadh ’na choir.

Cha chreidinn nach deanainn féin mo chobhair,
Chum réite chosnadh ri Dia:
Cha chreidinn guth Dhé, ’g radh, ’Sè do bheatha
Gun éis gu maitheanas Chriosd.
’Se shaoil mi gu slàn gu m b’fhearr dhomh tighinn
’Na dhàil le gibhtibh a b’fhiù;

[TD 43]

Gu-n cosnainn le àrraichd fàilt a chridhe,
’S ’na là’ir gu-m bithinn le cliù.

Cha-n fhac mi cor m’ anma marbh fo’n mhallachd,
No’n fhearg a bh’ annam ri Dia;
Mi féin a bhi m’ chealgair dealbhadh meallaidh
Do m’ earbsa thana nach b’fhiach:
No m’ fhìreantachd féin bhi breun, ’s bhi salach,
’S ’na stéigh mhi-fhallain do m’ shìth;
Mo naomhachd gu léir bhi éitich, greannach,
Gun fheum a ghlanadh mo chrì.

Ach thug e ri h-ùin domh sùil a dh’fhaicinn.
Mar dhrìugh am peacadh ’n am ghnè:
Nach eil e ’n am dhùbhlan lùbadh tairis
Ri rùn ro bheannuichte Dhé:
Gun chreidimh d’a sgeul, mar bhréig dhomh fhacal
Gun ghéill d’a reachd, no d’a àithn;
Gam ardachadh féin thar Dhé ’nam chleachdadh
Gach ceum a’ bacadh mo shlaint:

Mo nadur bhi aingidh, naimhdeil, fuileach,
Mi-thainig na dunach bhi m’ chrì
Us gniomhan mo laimh lan aimhleis uile,
Mo chainnt gu cumant gun bhrì.
Mo naimhdeas do ghràs bhi araid domhain,
O’n ardan doimhe tha m’ chliabh;
’S mo mhi-chreidimh, gràineil, grànda, loitheach,
’G am fhàgail coimheach ri Dia.

Och! mhothaich mi fhearg mar gharbh fhras pheileir,
No dealgaibh teine ’g am chràdh’,
Chaidh surdalachd m’ anm’ air falbh le h-eagal,
Chaidh m’ earbs a leagail gu làr,
Ach thionndath e smuainte truagh mo chridhe
Mun cuairt, (’se sireadh mo ghaoil,)
“A dh’fhaicinn mo luaidh, ’s rud uainn ’nar dithis
“Nach dual da rithisd gu-n sgaoil.”

’N sin thuig mi gu h-aobhach gaol mo charaid,
Fear-saoraidh tairis nan daoi,

[TD 44]

A tha nig do’n t-sao’l o thaobh an Athar
Chum saorsa cheannach dhoibh chaoi.
Bha ’shiubhal tre ghàbhadh, ’s bàs’ ga chosnadh,
Ach b’ ard a chomas, ’s a threis,
Us mhair e ri là gun tàmh ag obair
An àit a phobuill bu leis:

Oir thug gu ’cùl an ùmhlachd seachad
Bha ’n cùmhnant ’g agairt gach ré,
Gun aineamh, gun lùb, do chum nach tachradh
Gu-n dùint orr flaitheana Dé:
Us dh’fhuiling e ’m bàs bu chàr dhiobh fhaighinn
Le ’lan de mhallachdaibh geur;
Oir sheas e ’nan àit mar Ràthan daingean,
Gu làidir diongalta, treun.

Sud umhlachd us bàs as àillidh feartan,
Dh’fhag slàn an Ceartas ’s an Reachd:
(Ruig Athair nan gràs, ’s do làmh an taic riu,
’S bidh fhàilt le tlachd ort, ’s a dhreach.)
Sud Fireantachd Iosa Criosd an Urrais
Rinn dioladh bunaiteach, treun.
Tha ’n Tighearn Dia leath riaraicht tuille,
’S ch-an iarr o dhuin ach i féin.

O’n thug e ’na airgheas gairm dhomh gabhail,
Us tairgse a faghail ’san uair,
A dh’fhìreanach m’ anm’ gu dearbh, ’s gu deimhin,
Gun airgead, agus gun luach.
O! cionnas a dhiultainn lùbadh ealamh,
Le dùrachd ainneamh ’na còir!
Ceud mhiann mo shùl an dlùs dhomh tarrainn
Cur ùr-bhith annam le treoir.

’Nuair thainig i’ m’ dháil le grádh, ’s le creidimh
An tábhachd teagaisg na sìth,
Ghrád fhuaradh leam agh chuir sgáth air m’ eagal.
Us náir air teagamh mo chrìdh,
Nis tha mi air tìr le cìnnt ’s le cothrom,
Ge dìblidh dona mi féin;

[TD 45]

Tha m’ Urras gun dìobradh, chì mi ’chobhair,
Gun dìth mu choinneamh gach feum.

Cha teirig a ghràs an càs no’n cunnart,
’Se fàilteach, furanach, caoin:
Cha-n eagal leam bàs, no cràdh, no fulang,
No nàmhaid guineach chloinn daoin.
O! cionnas a dh’fhaodas gaol co barraicht
Bhi faoin am bharail gu bràth!
Gaol cridhe m’ fhir-saoraidh daonnan marrum,
’N déis taomadh fhala gu làr!

Cia maiseach e féin, mac Dhé an Athar!
Cia ceutach gealladh a ghràidh!
Cia sgiamhach gu léir a dhreuchda flathail!
’S caoin-bheuma faillin a laimh!
’S ann agam tha ’n reuson géill, us urram,
Us éisdeachd ullamh thoirt da!
Mo chridhe bhi gleusd, mo cheum bhi siubhal
D’a réir mar ’s urradh mi ghna!

O bitheadh mo cheann gach am gun obadh
Ri tionnsgaibh thogas a ghlòir;
Mo cridhe le m’ laimh gu teann ri obair
A ceannsach tograidh na feòl.
Dhe, tabhair dhomh còmhnadh, dòigh, us uidheam,
’S mi’ m’ dheòr neo-shuidhte ghnà:
Gleidh m’ anam o ghò, ’so sgleò fad m’ uidhe,
’S cum deò ’n am ghuidhe gu m’ bhàs. 


OBAIR AN SPIORAID NAOIMH.

“Shaor e sinn tre ionnlad na h-ath-ghinmhinn,
“agus ath-nuathachadh an Spioraid naoimh.”—
“Bheir bhur n-Athair neamhaidh an Spiorad naomh
“dhoibhsan a dh’iarras air è.”

Dùisg a d’ chodal, a thruaghain,
Tha thu ’n cunnart, ’s cha suail e,
Tha thu ciontach, us truaillidh,
Thaobh do ghnè, us do ghluasaid;

[TD 46]

Tha an Ceartas ’gad ruagadh
Dh’ ionnsuidh ifrinn na truaighe
Chum do chlaoidheadh gu buan, us gu cràiteach.
Chum, &c.

Tràill thu buileach do d’ mhiannaibh,
’S tha iad doilich a riarach’,
Nàmhaid guineach do Dhia thu,
’Ai’ntean uile ro shiar leat,
Nair gu tur ort a diadhachd,
Dh’ fhàg do thuigs, us do chiall thu,
Chaill thu mothachadh d’ iarguinn, ’s b’e ’m bàs e.
Chaill, &c.

Tha thu feumnach air fuasgladh,
Ged nach leur dhuit san uair e;
’S mòr am beud e nach gluaist’ thu
Leis na reusonaibh buadhach,
A thug le h-éigin mhìn, uasal
I omad eucorach duaichnidh
O’n cor breun gu ath-nuadhadh àluinn.
O’n cor, &c.

M’ annsachd Spiorad na naomhachd,
A thig o’n Athair, ’s o’n Aonghin,
’Sè is urrainn ’sa chaochlath,
Spiorad cumhachd us gaoil e,
Spiorad barraichte saor e,
Spioraid carthannach, caoin e,
’Spiorad acuinneach, faoilidh, gun àilleas.
’Spiorad, &c.

Ruig an t-Athair le h-urnaigh,
’S iarr an Spiorad le dùrachd;
’Se a dh’ fhosglas do shùilean,
Chum ’s gu-n tuig thu d’ eas-ùmhlachd,
Naimhdeas d’ anma do ’n chùmhnant,
D’ oibre marbha gun lù’s annt,
A cridhe cealgach nan lùb, us e gràineil.
A chridhe, &c.

Bheir an Spiorad duit leursainn,
Air d’ fhein-fhìreantachd bhréige,

[TD 47]

’S airdo mhìchreidimh éitich:
Bhei e mothachadh geur dhuit
Air do choire, ’s air d’ eucoir,
Chuireas tur thu gu h-éigin;
Chi thu d’ uamhas duit féin, us do chàch thu.
Chi, &c.

Ni an Spiorad do sdiuireadh,
(Ge neo-mhothaichte ciuin e,)
’S theid thu rannsach’ le dùrachd,
’S le mor ghràin de d’ mhi-chùram,
Dh’ fhios am faighear Ceann-iuil duit,
A sheòlas slighe as ùr dhuit,
’Se do mhiann a nis cùl chur ri d’ àbhaisd.
’Se do, &c.

Gheibh thu seallàdh le h-aoibhneas,
Air mòr mhaise na h-oighreachd,
A bheir an Slanuighear caoimhneil
Do na peacaich as oillteill
A ni le creidimh dlu ghreim air,
Ged b’i ifrionn a thoill iad,
’S their thu, O thoir dhomh roinn ann ad ghràs dith.
’S their, &c,

Gheibh thu sealladh le h-aiteas,
Ann am fìrinn an fhacail
Do Fhear-saoraidh nam peacach,
Le ’chuid oifigibh taitneach,
’S their thu, “M, annsachd, ’s mo thlachd ris,
“Nam biodh e agam am ghlacaibh,
“Bhiodh mo shonas co pailt as a b’ àill leam.”
Bhiodh, &c.

Theid thu direach ’na chòmh’ail,
’S ni thu greim air gun sòradh,
Le fior chreidimh, ’s le dòchas;
Tha thu rag, ach theid deoin leat,
Tha thu lag, ach theid treoir leat,
Oir is neartmhor d’fhear-còmhnaidh,
Bidh Criosd us tu p’osd, ’s cha sgar bás sibh.
Bidh, &c.

[TD 48]

Cuiridh ’n Spiorad ud éiseachd
Ann an orduighean Dé dhuit;
Anns an t-searmoin ’ga h-éisdeachd,
Anns an fhocal ’ga leughadh,
Ni e d’ urnaigh ro eudmhor,
Ni e’n t-suipeir dhuit ceutach:
Ni e tarbhach gu léir iad ri’n gnàthach.
Ni, &c.

Bheir e leasachadh eòlais,
Creidimh, gaoil, agus bròin duit,
Bheir e neartachadh dóchais,
Tuille tomhais de shòlas,
Us de’n irioslachd bhòidheach:
Bheir e gràs de gach seòrs duit,
Us ri h-ùin bidh iad dòmhail, us làidir.
Us, &c.

Ni e caochlath air d’ inntinn,
Bheir gu réite, ’s gu sìth thu,
Ris an lagh a thug Criosd duinn:
Bidh e uile leat prìseil,
Bidh ta daonnan ’ga sgrìobhadh,
Air do chridhe gu dìleas,
Chum ’s gu-n cleachd thu le dìcheall gach là e.
Chum, &c.

Bheir an Spiorad gu beachdaidh,
Air gach maoidheadh; us bagradh,
A tha sgriobht anns an fhacal,
’Sa thig gu crìch air luchd seachrain
D’ iomain dìreach o’n pheacadh,
Chum gach innleachd a sheachnadh,
Chuireadh sios thu fo smachdachadh shàtain.
Chuireadh, &c.

’Slionmhor gealladh ro luachmhor
Th’ aig an Spiorad gu d’ fhuasgladh,
’S gu d lionadh le luathghair,
’Nuair bhios d’ aghaidh ri cruadal

[TD 49]

’S thig iad h-ugad air uairibh,
’S thu air faobhar na bruaiche,
Ged nach deanar leat gluasad ’nan dàilsan.
Ged, &c.

Bidh gach cùis anns an fhreasdal,
Air an sdiuireadh gu deas leis;
Ma bhios tu sàraicht, no seasgair,
Ann an àilleas, no’n easbhuidh,
Ann an slàinte, no’n easlaint,
Bheir e ghnà chum do leas iad,
’S bheir e sàbhailte leis aig a bhàs thu.
’S bheir, &c.

Iarr a chòmhnadh ’sa chaonnaig,
Oir ma ghleachdas thu d’ aonar,
Bidh do bhuillean ro aotrom.
Bheir do nàmh thu fo dhaorsa,
’S cuirear glùn ann ad thaobh leis,
Dh’fhàgas brùit thu ri d’ shaoghal,
Mur bi’n Spiorad ro naomh ud riut bàigheil.
Mur, &c.

Deangaidh ’n Spiorad duit seula
Dh’fhàgas ’aileadh gu réidh ort,
(Iomhaigh bheannuicht do Dhé e,
Naomhachd, soilleir ri leughadh;)
Dearbha glan gur leis féin thu,
’S gu-m bi ’n oighreachd dhuit glèidhte:
Bidh e dhuit mar an ceudna ’na earlas.
Bidh, &c.

’Se ’m fior Cho’fhurtair mòr e;
Ged a chiosnaicht le bròn thu,
An slochd iochdrach na dòrainn,
Bheir e nios thu le treoir as,
Chum do lionadh le sòlas
Bhios doth-innseadh, làn glòire;
Cha n-eil crioch air a thròcair, no ’chairdeas.
Cha n-eil, &c.

[TD 50]

Fhir tha creidsinn a Bhiobuill,
On is truaghan gun chlì thu,
Taic ri Spiorad na fìrinn,
Chaoi na fàg e air dìchuimhn,
Earb do shlighe, ’s de shìth ris,
Cum do shùil gus a chrìch air,
Sàr Cheann-iuil e nach dìbir gu bràth tha.
Sàr, &c.

Bhri gu bheil e ro uasal,
Bi air d’fhaicill ’nad ghluasad,
Buin gu fàilteach, sgu suairc ris
Gun a chràdhadh, no ’bhuaireadh,
Oir is gràin leis ni truaillidh:
’S ged nach fàg e car uair thu,
’S mor do chall ma bhios gruaim air car trà riut.
’S mor, &c.

Amhlair ghraind tha ’gad iomairt
Anns a chlàbar ’gad mhilleadh,
’Stigh do Shàtan do chridhe,
Tha thu ’d ’nàmhaid do’n Spiorad;
Pill gun dàil, ’s rach g’a shireadh,
Na gabh àicheath, no pilleadh,
B’e do shlàint e ged bhioradh e d’ àirnean.
B’e do, &c.

Cha n-eil athair ’san t-saoghal
A bheir tiolac d’a aon mhac,
Leth co eusgaidh, ’s co faoilidh,
’S a bheir Athair nan saor ghibht
Spiorad beannaicht na naomhachd
Do’n ti dh’iarras gu caoin e,
Chum ’athnuadhachadh daonnan le ’ghròsaibh
Chum, &c.

A thi beannaichte, ghloir mhoir,
A th’ air caithir na mòrachd,
Tha siol Adhaimh co gòrach
’S nach eil miann ac air d’ eòlas:

[TD 51]

Cuir do Spiorad gu’n seòladh,
Chum ’s gu-m pill iad gu deònach,
Dh’ ionnsuidh slighe na còrach, ’s na slainte.
Dh’ ionnsuidh, &c.


MOLADH GRAIS.

“Is leoir mo grás-sa dhuit.”

As do mhoineis, o m’anam, grad dhùisg,
Us le dùrachd bi guidheadh gach tra,
Gu-m fosgail an t-Ardrigh do shùil,
Gu bhi faicinn cia dlù dhuit a ghras.
On tha thu ad pheacach ro thruagh
Air do thruailleadh o d’ mhullach gu d’ shail,
On a thain’ ort am mallachd le buaidh.
Ga do bhualadh gun iochd leis a bhas.

’S b’e sud am bas uamhasach, searbh,
Naimhdeas garg anns an inntinn ri Dia:
Seachran aigne, us coimheachas anm’,
Ardan cridhe ro anbarrach dhian.
Fuath ro shonruicht do’n t-Slanuighear chaomh,
Bhios ag aontachadh ’cheusadh gun daimh;
Agus tair air an Spiorad neo-bhaoth;
’S air an obair ro chaoin tha ’na laimh.

Tha an t-as-creidimh fuaight ruit a ghna,
’Stric a bhrist thu na faintean gu léir;
Thaobh na thug thu do’n pheacadh de ghadh,
Us do Shatan, ge dian e ad dhéigh:
Do mhi-chùram us d’ aineolas dall,
Do thuigse ro mhall, ach san olc;
Do smuaintean tric null us a nall,
Gun dad buannachd, ach call a thoirt ort.

Ach o! ’se mo chreach thair gach cùis,
Thu bhi dùr ann ad naimhdeas do ghras;
Ged ’se gras tha ’gad leigheas gu dlù,
’S a gheibh ’n cliù uait am flaitheas gu brath;

[TD 52]

B’e sud an gras iongantach, suairc,
Gras as cumhachdaich buaidh agus feart,
Gras ro shaor, us ro phailt, us ro bhuan,
Gras ro uasal d’an dual a bhi ceart.

Ciod ach gras rinn do thaghadh o thus?
(O m’anam, grad umhlaich thu féin!)
’S a ghabh ortsa sarbheachd le deadh rùn,
Nuair bu tusa an diu ameasg cheud?
Ciod ach gras thug an Slanuighear nuas,
Greis air chuairt measg nan truaghan a bhos;
A thoirt umlachd ’s a dh’fhulang gu cruaidh,
Chum gu-m faigheadh tu suaimhneas, us fois?

Nach e gras thug an soisgeul do’n tir,
Us a mhin-ghuth gu d’ chridhe a steach;
Nuair tha iomadach fine d’ a dhith,
Us na miltean ’ga cluinntinn gun bheachd?
Nuair bha thus aig an leomhann fo ’mhaig
’S gun a h-aon teachd le cobhair ’n ad dhail,
’S e gun dail dol gu d’ reubadh gun truas;
Nach e gras rinn do thiorcadh ’san uair?

Bha do pheacanna ’g éiridh ’nan carn,
Mar na beanntaichibh ard os do cheann;
Iad co lionmhor ri gaineamh na traigh,
Ri feur fasaich, no duilleach nan crann.
Bha iad sud mar na neulaibh dubh, dorch,
Bagradh doininn bhiodh borb ort o’n speur:
Thainig gras, thainig ciuineas ’na lorg,
Dh’fhalbh an stoirm, ’s tha fiamh ghair air a ghrein.

’Se a dh’fìreanaich thu o gach lochd,
Bha thu bochd, ’s rinn e oighr’ dhiot air Dia:
Tog do chridhe, an siubhail fo sprochd,
Oir cha nochdar e chaoi dhuit ach fial.
On a thug e air flaitheas duit coir,
Cha diult e dhuit solas do d’ chrì,
Us am feadh bhios tu gabhail an roid,
Ni a Spiorad do sheoladh gu mìn

[TD 53]

Cha sòr e da naimhdean a chlaoidh’,
Us cha mhaoidh e ort costus gu d’ riar;
Cha bhi sgios air ’gad bheannachadh chaoi,
Us cha chuimhnich e lochd rinn thu riamh.
Le bhi creidsinn, ’s a cogadh gu dlù,
Le bhi ’g obair, ’s ag urnaigh gun sgur,
Le bhi fulang gu faighidneach, ciuin,
Bheir gràs chum do rùin tha gu tur.

Oir tha acuinn ’san fhacal gu leoir,
Thoirt do laigse gu treoir, us gu neart;
Iomadh gealladh ro phrìseil, ’s mhòr,
Iomad àithne ro chòir, us ro cheart,
Iomadh cuireadh ro thaitneach, us gairm,
Iomadh tairgseadh an nasgaidh de ’n t-slàint;
Iomadh bagradh, ’s ged tha iad ro shearbh,
Tha iad feumail gu d’ thearbath o d’ nàmh.

Ged tha ’n seann duine fathasd ’n ad fheoil,
Us e ’n comhnuidh a tionnsgnadh do thruaigh;
Ged chum e riut cogadh ri d’ bheò,
’S their gràs riut, Is leoir mi gu buaidh.
Ged tha thusa gun spionnadh, gun treoir,
Agus deuchainnean môr ort mun cuart,
Agus d’ eagal g radh, Caillidh tu ’n deò;
’Se their gràs riut, Is leoir mi gu buaidh.

Ged tha romhad trom obair, ’s cruaidh spairn,
Us do chomas neo-bhràideach ’san uair;
Na h-ob dol ’nan coinnimh gun sgà,
Oir their gràs riut, Is leoir mi gu buaidh.
’S ged nach feudar leat teicheadh o ’n bhàs,
Ach gu-n càirear do chorp anns an uaigh,
Na gabh fiamh, creid an gealladh gu slàn,
A thug gràs duit, Is leoir mi gu buaidh.

Nuair a thig la a bhreitheanais mhòir,
’S a theid ordugh a bhreitheimh am fad,
A dhùsgadh ’s a thional nan slògh
Chum ’s gu-n seas iad am mòd ud gu grad:

[TD 54]

Theid na h-aingidh a dhìteadh chum bàis
Bidh an siorruidheachd cràiteach gu leoir;
Theid na h-ionracain dachaidh gu bràth,
’Scuiridh gràs thu ’nan cuideachd chum gloir.

Cha bhi duine ’sa chuideachd gu léir,
Nach bi gleus air ag moladh a ghràis:
Bidh Abraham ’s Maois ann le chéil,
Agus Daibidh nan teud, us nan dàn:
Bidh Manaseh ’nam meadhon mar sheòd,
Agus Daniel, ’s Ioseph an àigh,
Bidh seann Simeon, Peadar us Pòl,
Muire Maidilein, ’s Eoin fear mo ghràidh.

Bidh am meairleach fhuair gràs air a chrann
’Na ghaisgeach nach fann a measg chàich;
Bithidh mìlteann gun àireamh dhiubh ann,
Agus moladh nach gann ac aìr gràs:
Gràs an Athar a shònruich dhoibh buaidh,
Gràs a Mhic chaidh ’s a chruadal gu seamh
Gràs an Spioraid a threòraich iad suas,
Dh’ionnsuidh comuinn nan uaislean oir neamh.


MOLADH NAN GRAS.

Is e toradh an Spioraid gràdh, aoibhneas, sith, fad-fhulangas, caomhalachd, maitheas, creidimh, macantas, stuaim.

Thoir an aire, o m’ anam, gu geur,
Ciod am faim a tha ’n cleachdadh nan gras;
Us nach ruig thu air uaisle fo ’n ghréin,
Mar de ghluasad bhi réidh ris an àithn.
Tha do nàdur gun riaghailt, gun chonn,
Chaill e ’m fonn a chuir Dia air a thùs;
Tric air uideal mar ghluasad nan tonn,
Glacadh sonais gun bhonn, us gun sùgh.

Tha e ’n còmhnuidh ag iarruidh sgrios,
Tuig an fhìrinn so nise ’na thrà,

[TD 55]

Us bi ’g iarruidh an Spioraid gu liosd,
Chum sgu-m fiosraich thu sonas nan gràs.
Gabh sar Eolas air briathraibh a bheil,
Gabh r’a sgeula le Creidimh glan, ùr,
’Ni an t-eòlas duit solas do d’ cheum,
Bithidh ’n creidimh dhuit feumail mar shùil.

Bithidh fradharc ud sìr dhol n’as fearr,
Gus an ruigear leis airde an lò;
Bithidh ’m fradharc ud leasachadh ghnà,
Gus an dealraich dhuit thu shuas ann an glòir
Ni an creidimh dhuit easan chum triall,
Agus sgiathan chum itealaich ard,
’Se an làmh ghabhas tairgseadh do Chriosd,
Us an sgìath ni do dhion o do nàmh.

Bheir an creidimh dhuit buaidh air an t-sao’l,
’S air na h-uile ni faoin tha ’na ghlaic;
Oir tha neart aig nach leur do chloinn daoin,
’Se an Trianaid ro naomh a chultaic.
Bithidh ghnàth aig a chreidimh ’na chòir
Deadh chòisridh de ghràsaibh nach crion;
Us e féin ac ’na oide ro chòrr,
Chum on seòladh, ’s an greasad gu gniomh.

Bithidh ’n còmhnuidh ag siubhal ’na chois
An t-Aithreacthas soisgeulach, tlà,
Nach gabh suaimhneas am peacadh, no fois,
Ach ag osnaich le bròn, us le gràdh.
Bròn mu d’ chionta, s mu d’ thruaighe mun seach,
Bròn mu d’ pheacannaibh gin agus gniomh;
Bròn mu d’ dhìobradh air fìrinn an reachd,
Us mu d’ sheachran cian fada o Chriosd.

Gràdh do’n Athair thug gràdh dhuit o chian,
Gràdh do’n Mhac thug gràdh dhuit chum bàis,
Gràdh do’n Spiorad chuir gràdh ann ad chliabh,
Sa ni còmhnadh gach ial ris chum fàis.
Gràdh le d’ anam, ’s le d’ chridhe gu léir,
Le d’inntinn g’a réir sud, ’s le d’ neart;

[TD 56]

Gradh do fhìrinn, ’s do fhocal a bhéil,
Gradh d’a shluagh, us d’am beusaibh ro cheart.

Gràdh bhios seamh ris gach duine mun cuairt,
Ach gu sonruicht ri truaghan air for:
Gràdh bhios tréibhdhireach, bàigheil làn truais,
Us d’an dual a bhi caomh ris gach cor.
Leis a ghràdh thig an t-Aoibhneas nach faoin,
Cha-n e aobhneas an daoinibh, no nì;
Cha-n e aobhneas ’nad fhìreantachd bhaoth,
Tha mar ghaoith, no mar chobhar gun bhrì.

Ach sar aobhneas ’san Dia is leat féin,
Nach dìbir, ’s nach tréig thu ri d’ bheò;
Reir a chùmhnaint a rinn e o chéin,
Us a mhaireas gun bhréig, us gun sgleò.
Sud an t-aoibhneas ni thusa ro ait,
Nuair bhios d’àirc, ’s do gheur leanmhuinn ro mhòr,
Nuair bhios d’àmhghar ’s do thriobloidean pailt,
Bheir an t-aoibhneas an sgait adsa corr.

Nuair a sheallas tu null thair na h-uaigh,
Air gach àgh air an d’fhuaradh dhuit còir,
Togaidh n’ Dochas an t-aoibhneas gu h-Uaill,
A bhios buileach do-luaidh, us lan glòir.
Thig’ nan cuideachd sud, samhchair, us Sith
O nach dìbir an réite gu bràth;
’S on tha ’m fìreanach’ diongalt gun dìth,
Bidh do naimhdeas fo chis aig a ghràs.

Mar a chreag ann am meadhon a chuain,
Us na tonna ga bualadh gun tàmh;
Ged bhiodh buaireas gach taobh dhuit mun cuairt,
Ni an t-sìth so so doth-ghluasadh, thu ghnà.
Ni an Spiorad thu Macanta, mìn,
Ni e d’ isleachadh sìos gus an làr;
Chi thu aobhar air Irioslachd crì,
Oir bu dìblidh do chòr, mur bhiodh gràs.

Chi thu aobhar air Taingealachd mhòr,
O nach eil thu fo dhòrainn ’san t-slochd;

[TD 57]

’S on a fhuair thu an gealladh ’nad dhorn,
Ged bhiodh bròn ort car tamuil fo sprochd.
’S feaird tha Faighidinn mhaireannach, bhuan:
Oir cha dual duit o thriobloid bhi saor
Agus theagamh gu-n ceanglar a chual
Air do ghuailnibh gach latha ri d’ shao’l.

Us cha mhisd thu bhi Caithris * gach uair,
(Gun dichuimhn air Stuaim, no air Eud,)
Gabhail beachd air gach bealach mun cuairt,
Gu do ghleidheadh o bhuaireadh, ’s o bheud.
Gheibh thu spionnagh; us Misneach o’n Uan,
’S bidh do Chruadal neo-mheat anns an stri:
’Na gabh aomadh le gealtachd car uair,
Oir thig buaidh leat tre’n Cheannard nach clì.

Tha do naimhdean ro lionmhòr, ’s ro dhoirbh,
Mìle diabhol gle choirbt, us gle dhàn,
D’fheoil, ’s do mhiannan ro dhian, us ro bhorb,
Us an saoghal le colg, no le gàir;
A toirt ionnsuidh, gach latha gun sgìos,
Air do tharruinn a dhiobradh do shlaint
Le bhi dearmad a chreidimh ’m bheil clì,
Us a bhrì tha ’na ùmhlachd do’n àithn:

Gus an lean thu an cleachdadh th’ aig càch,
Bhi ’g ad ùnairt ’sa chlàbar mar mhuic;
Chor ’s gu-m bi thu ’nan cuideachd gu bràth,
Air do chràdhadh am meadhon an t-sluichd.
Ach gabh h-ugad uil armachd an Triath,
Cleachd na gràsan ro bhriagh ud gu treun;
Cha tig buaidh dhuit a taise no fiamh,
Ann an cogadh ro dhian nan cruaidh-bheum.

Lean gu dùrachdach, daingean an spairn,
Cha-n eil lasachadh ’n dàn duit san fheòil:
Ach gidheadh bidh do spionnadh sir-fhàs,
’S caithear càileachd do naimhdean mar cheò.


* Faire.

[TD 58]

Ni na gràsan ud snasmhor do bheus,
’S iad a ghleusas de chridhe air chòir;
Bheir iad flaitheanas nuas duit fo’n ghréin,
Gus an téid thu gu siorruidh chum gloir.


CEISDEAN SOISGEULACH, NO

Criosd na h-uile anns na h-uile.

O BHEURRLA RALPH ERSCINN.

C. Ciod an t-eòlas, fhir-beathachaidh ’n treud,
Bheir dhomh sonas nach tréig mi gu bràth?
F. Eòlas creidimh air Iosa mac Dhé,
’S e a fhreagras do d’ fheum anns gach càs.
C. Chaill am peacadh dhomh Dia, ’s gach ni maith,
C’àit am faigh mi dhomh féin iad a ris?
F. Ann an Criosd, on tha ’n Spiorad toirt brath,
’S an sgeul ait a tha ’n soisgcul na sìth.

C. Cionnas idir bhios Dia us mi réidh,
Oir is éitich mo pheacadh ’na là’ir?
F. Ann an Criosd, far an taisbein e féin
A dheadh-ghean gu léir dhuit, ’s a ghràs.
C. C’ àit am faìgh mi deagh shealladh, us roinn
D’a chuid gràsan, ’s d’ an aoibhneas ro mhor?
F. Ann an Iosa a riochd, agus ’oighr*,
Anns an soillsich gu dealrach a ghloir.

C. C’àit an iarr, us am faigh mi na leoir
De gach ionmhas a chòmhnas ri m’ shlàinte?
F. Ann an Criosd gheibh thu pailteas ro mhòr,
Oir tha easan an còmhnuidh gle làn †
C. àit an teich mi o’n chorruich ro gheur
A tha tuiteam gu léir air mo cheann?
F. Dh’ionnsuidh Chriosd neach a ghiùlain leis féin
Corruich uamhasach Dhé air a chrann.


* Eahh. i. 3.
‡ Eoin. i. 14, 16.

[TD 59]

C. Cia mar stiurear mo cheumanna suas
Us mi buailteach do sheachran a ghnà?
F. Is e Criosd an t-sligh choisrigte nuadh
Anns an gluais thu gu dìreach an aird.
C. C’àit am faigh mi air flaitheanas còir,
’S air an t-sòlas gun chrìch a th’ air neamh?
F. Ann an Iosa an Slànuighear mòr,
’Se Iehobha ar fireantachd e *

C. Cia mar nithear mis iomchuidh air glòir,
’S mi co neò-ghlan am shiubhal, ’s am ghniomh?
F. Ni fuil Iosa thu cionalt gu leoir,
Ni a Spiorad thu bòidheach gun ghiomh.
C. Cia mar leanas mi ’n t-slighe gu ceann,
’S mi co fann, us co anmhunn diom féin?
Bithidh Iosa ’na neart duit gach am †,
’S cha bhi ’chobhair dhuit fann ann ad fheum.

C. Cia mar chlaoidhear mo naimhde mun cuairt,
Daoin’ us deamhainn ’gam bhuaireadh gun sgur?
F. Tre Chriosd bheir thu tuilleadh us buaidh ‡
Chuire ’n ruaig air na naimhdibh gu tur.
C. Bidh mo chogais ’gam dhiteadh, ’s gam chràdh;
Cia mar chuirear a cnàmhadh air chùl?
F. Nochdaidh Criosd duit a mhaitheanas slan,
Chi thu fàilt, agus gean air a ghnùis.

C. Cia mar ruigeas orm tròcair gu bràth,
’S lion mhor, gràineil mo pheacanna féin?
F. Sruthaidh tròcair troimh Chriosd ort a mhàn,
’S pailte gràs na do lochdan gu léir.
C. Ach nach éirich an Ceartas le coir
Eadar trocair us mise ma feasd?
F. Fhuair an Ceartas o Iosa na leoir,
Arson d’fhaichan, ’s bu mhor iad gun cheisd.

C. C’àit am faicear leam maitheanas fial
Teachd o Dhia dh’ionnsuidh m’anma gun dàil?


* Eabh x. 20.
† Jer. xxiii. 6.
‡ Isa. xlv. 24.
|| Rom. viii. 37.

[TD 60]

F. Chi thu sud ann an geallannaibh Chriosd,
Am fuil Ios’ a rinn réite h ’bhàs.
C. C’àit faigh mi na geallanna féin,
’Nan cultaic ann am fheum, ’s nan cùis earbs?
F. Ann an Criosd tha iad uile gu léir.
Nan Seadh ’s ’nan Amen; deangean, dearbht *

C. Agus c’àit am bheil Criosd: Ochon! C’àit,
Le chuid geallannaibh gràsmhor gu léir!
F. Gheibhar Criosd anns na geallanaibh ghnà,
Chi do chreidimh e làir annt gun bhréig.
C. Chriosd so ghealladh! ’s an gealladh an Criosd!
Cia mar chi mi gur fior sud le chéil?
F. Leis an Spiorad bhi càramh fuil Ios’,
Us a gheallanna lion mhor ruit féin.

C. Ciod an dion, us an tioreadh † as fearr
Dhomh o bhagraidh neo-bhàigbeil an reachd?
F. Sealladh creidimh de’n ùmhlachd chum bàis,
A thug Iosa an Slànuighear seach
C. Innis co bheir an creidimh sin dòmhs,
’S mi gun treoir leis an cuir mi e ’n gniomh?
F. Cumaidh Iosa riut creidimh ri d’ bheo,
’Se a Cheannard o thros gus a chrioch ‡.

C. Ochon! c’ uin a gheibh ’n t-ascreidmheach mis,
Tiolac measail a chreidimh o Chriosd?
F. Nuair a leigeas e d’ aschreidimh ris,
Us tu fiosrachadh fhocail ’n ad sgios.
C. Bithidh ’n t-aithreachas feumail gach là,
Cia mar gheibh mise càil da co buan?
F. Gheibh o Chriosd, chaidh mar cheannard an aird
Gus an gràs sin thoirt seachad do’n t-sluagh §.

C. Am faigh àmhlar, co truaillidh, ’s co baoth,
Glanadh cridhe, us naomhachd gun sgleo.
F. Gheibh; ni Criosd, duit ’na Leghich ’bheir bàrr,
Chuid a chuid ort an caochlath sin fos.


* 2 Cor. i. 20.
† tioncadh.
‡ Eabh. xii. 2
|| Gniom. v. 31.

[TD 61]

C. Cia mar ni mi na h-oibre gu deas
Tha mar dhleasdanas orm leis an reachd?
F. Bithidh Criosd an nad ’goibreach le treis
Foil us gniomh gu do leas chur an cleuchd *.

C. Cia mar dh’fheudar mo leigheas gu bràth,
Us mi galarach, gràineil, ro bhrùit?
F. Bithidh Criosd duit na Lighich ’bheir bàrr,
’Se an Tighearn a shlànuicheas thu †.
C. Seol mi cionnas a dh’iarras mi ’ghnuìs,
Us mo chridhe ’s mo dhùrachd co marbh:
F. Doirtidh Criosd ort an Spiorad gu dlù,
Gu do sheòladh chum urnaigh gun chealg ‡.

C. ’San mhor ard m’ obair slàint tharum féin,
Ciod ni mis, ’s mi gem fheum, us gun sta?
F. Sabhaidh Criosd diot gach eallach gu léir
’S easan Alpha ’s Oméga na slàint ||.
C. C’àit am faigh mi deadh bhanchar do m’ earbs,
Chum nach éirich i calm agus meallt?
F. Ann an Criosd a clach bhuinn a tha dearbht,
Ris an còir dhuit bhi leanmhuinn gu teann ¶.

C. Cia mar gheibh mi an sal chuir air falbh,
Nuair a thuiteas mi ’n salchar ro ghrand?
F. ’S to-bar glanaidh fhuil Chriosd le mor thairbh,
Pailte, réidh dhuit gach aimsir, ’s gach trà.
C Creachan! ciod ma thig plàighean ro mhòr,
Ma thig bròn, agus eagal ns aire?
F. Tha sar iocshlaint aig Criosd do gach leòn,
Agus buideal gu d’ dheoir chur an taisg.


* Phil. ii. 13.
† Ecsod. xv. 26.
‡ Sech. xii. 10.
|| Taisb. i. 8. ’Siad Alpha agus Oméga ceud litir agus litir dheirionnach aibdeal na Gréigis, agus an uair a bheirear iad mar ainm do Chriosd, tha iad ag cialluchadh, ni h-e amhàinn gur e an ceud neach agus an neach deirionnach, ach mar an ceudna gur e Tùs agus Crioch na slainte.
¶ Isa. xxviii. 19.

[TD 62]

C. ’S mis am peacach as caillte ’san t-sao’l,
Cia mar dh’fhaodar mo thiorcadh o thruaigh?
F. On is Slanuighear Criosd nach eil baoth,
Bheir e saorsa gu h-iomlanachd uaith. *
C. Tha mo gheilt roimh thein ifrinn ro mhòr,
Am bheil dochas gu-saorar mi uaith?
F. Bithidh Criosd duit ’na fhasgath fadheòidh,
O gach dòrainn, ’s o’n chorruidh tha buan.

C. Cha bheag m’ eagal, as m’ uamhunn roimh ’n bhàs,
Cia mar theid mi le dànachd ’na chòir:
F. Thugadh ’n gath as le Iosa ’na ghràdh,
Nuair a dh’eug e ’nad àite le deoin.
C. Cia mar fhreagaireas Criosd anns gach càs,
Gach cor, us gach sàs a thig oirn?
F. ’Se is Uil anns na h-uile de’n t-slàint,
’Se Iehobha lan gràis agus gloir.†

C. Cia mar dh’fheudas e’n còmhnuidh bhi là’ir,
A thoirt slàint agus teasairginn duinn?
F. On is fagus ainm glòirmhor a ghnà,
Imànuel, Dia maille ruinn‡
C. Us an co’lion e dhomhsa an t-slàint’
Gun dad fhàgail an taice rium féin?
F. Cha dean thusa as ’engmhais-san stà,
Tha do chàil, us do chomas mi gleusd.

C. Ach nach feud mi bhi riarach’ mo mhiann,
Ma ni Criosd domh an obair gu slàn?
F. Sgriosaidh Criosd iad an ifrinn gu cian’
Bhios ag iarruidh mi-bhuil thoirt-a ’gràs.
C. Cia mar mheudaicheas m’eòlas le gaol
Air an t-Slànuighear chaoin fad mo ré?
F. Meas an coimeas ris saibhreas an t-sao’il,
Bhi mar challdach, no aolach gun fheum. ||


* Eabh. vii. 25.
† Col. iii. 11.
‡ Mat. i. 23.
|| Phil. iii. 8.

[TD 63]

GRADH DHE.

I. CHUID.

“Is gradh Dia.”

Saor ghradh an Triath do na peacaich iargult,
Air seachran cian ’se mo mhiann a sheinn;
Is mo na miorbhuil gu-n cluinnte riamh dad’
Ach bagradh fiadhaich ’na bhriathar leinn.
Ri sgeul air gaol leis an Athair naomha,
Do’n chinneadh dhaonna gu caomhaill, dlù,
Do chum an saoradh, le maise naomhachd,
Cia ’m fear nach saoileadh gu-m b’fhaoin bhi ’n dùil.

On tha iomhaigh Shàtain, gu soilleir, gràineil
Air iarmad Adhaimh, ’nan gnàth gu léir;
Tha teist gach là orr, nach feudar aicheath,
Gu bheil an nàdur, ’s an nàmhaid réidh.
Gidheadh tha’n fhìrinn toirt fianais chinnteach
Air gradh ro dhìleas an Tì as aird,
Do pheacaich bhaotha a chinneadh dhaonna,
Tha duaichnidh, daobhaibh, ’s nan aobhar gràin.

Is grádh neo-chriochnach, is gradh nach crione,
Ach mar an t-siorruidheachd dhiomhair, ard.
Gràdh ard mar neamh e, gràdh ’s doimhne freamh e,
Gràdh fada, réidh e, ’sa leud toirt barr.
Ceud mheas a ghraidh ud ann innleachd aluinn
Gu daoin’ a shlanuch’ le bas mhic Dhé.
Sud innleachd uasal chum gloir a bhuaidhean
A thogail suas thair air smuain gu léir,

Chaidh glòir a cheartais a dheanamh beartach,
Le iobairt ghasda nam feartan fior:
Chaidh glòir an fìrinn a dheanamh cinnteach,
Toirt bagr’ an dìtidh gu crìch air Criosd:
Chaidh glòir a ghraidh dheanamh soilleir, dealrach
Cur a Mhic gu bas ann an ait nan daoi:

[TD 64]

’S bha glòir gun traoghadh d’a thròcair chaomha,
Toirt thruaghan saor o bhi caoineadh chaoi.

Chaidh glòir a-naomhachd a dheanamh maoineaeh,
A glanadh dhaoin le fuil chaoin an Uain:
A, toirt air falbh uath gach uile shalchar,
A chuir mi-dhealbh air an anmaibh truagh.
Chaidh glòir a ghràsan a nochdadh aluinn,
Toirt seach a shlàint, us a ghràidh gu saor:
’S b’e glòir a ghliocais, gu dòigheil, riochdail
Gach buaidh ’nam measg bhi gun bhristeadh claon.

’Si sud an innleachd mu’m bheil e ’g innseadh
’Na leabhar prìseil a sgrìobh e dhuinn:
Ge h-iomadh fìrinn a tha sa Bhiobull,
’Se ’n gràdh ud cinnteach am brì ’s an suim
’S b’e’n gràdh do rìreadh thug dhuinne sgriobhadh
’S am bheil gach fìrinn tha binn ri luadh,
B’ e’n gràdh a’ dh’orduich gach ceum, us dòigh gus
Na peacaich mhòr thoirt gu glòir an Uain.

Tha comhar fior air, gu-n chuir-e Iosa
An staid ro iosal ’gur dion o bheud;
’S a nochdadh saimpleir ro mhaiseach, dhaimheil.
Do ghràisg mhi-thaingeil, nan cainnt ’s nam beus;
Gu-n stiuireadh dìreach air ceum na fìrinn,
Gu sonas cinnteach an tìr na glòir;
Ged ’s e a thoill iad, a la ’s adh oidhche,
Mil ifrionn oilteil, ’s an aoibhinn mhor.

II. CUID.

An t-aon Mhac gràidh ud, ’s an robh a nàdur,
A bha co ard ris, ’s co àillidh, noamh;
Bha ’uile mhiann leis, ’na rùn ro fhialaidh
Mu pheacaich iarguinneach, chianail, bhaoth.
Man d’rinn e’n saoghal bu phailt a smaointean
Mu chlann nan daoin a thoirt saor am feasd.
Ge b’ard an glòir e bha miann ro mhòr aig
Air teachd a chòmhnuidh ’san fheoil ’nam measg.

[TD 65]

’S ged bha e faicinn na leoir gu ’bhacadh
Gach aobhar acain a thachradh ris,
Cha d’ rinn e caochlath, cha d’ mhùth e ’ghaol doibh,
Ach sheas e daonnan, gun aomadh leis.
’S nuair thàin’ an ùine, a reir an rùin ud,
Thug e le dùrachd an ùmhlachd uaith,
A choisinn fàilte an Ti as aird doibh,
’S a bheir gu àit iad ’na àros shuas.

Bha peacadh chàich air, us rug am bàs air
Le mallachd àraidh gu cràiteach, geur;
Oir dh’agair Dia e, arson nam fiachan,
On gheall e’n dioladh gun ghiomh o chéin.
Be’n sealladh àluinn, bhi faiclnn Ràthain
Toirt geill chum b’ais, ann an àit an t-sluaigh,
B’ e’n comhar gràidh e nach cualas àicheath,
’S cha téid a shàmhuil gu bu bràth a luadh.

Bha cleachdadh Iosa gu h-uasal, iosal,
Bha bhearta miorbhuileach lionmhor, tric;
Cha robh e diomhanach, ’s tric bha sgios air,
Gu h-ocrach, iotmhor, ri gniomhuibh seirc.
Bu lionmhor euslaint, us galar éitich
Da’n robh mar léigh e, gun éis, gun chosd:
Thug guth a bhéil-sa do’n dall a leursainn,
’S do’n bhodhar éisdeachad r’a sgeul le tosd.

Thug cnmhachd ’fhacail a lù ’s do’n bhacach,
’S do mhiltibh acrach lan phailteas bìdh;
Ghrad chuir e seanchas an teanga bhalbhain,
Us chual na mairbh e ’gan gairm a nios.
Bha ’cheum an còmhnuidh a dheanamh tròcair
Air muinntir leointe, ’s air deòraibh bochd:
’S cha d’fhuair a nàmhaid ach gean us gràdh uaith,
Am fad ’s a bha e ’s an fhàsach bhos.

’S a nis ge h-ard e, cha dean e tàir orr,
Tha chrì co gràdhach ’s a bha e riamh:
Tha chuireadh fhaoilidh, ’s an t-soisgeul chaomhail,
Aig cloinn nan daoine, gu saor, gach ial;

[TD 66]

Chum teachd ’na dhàil-san, gu ciontach, gràineil,
On gheibh iad fàilt air, le cairdeas dlù;
’S on bheir e fuasgladh a mhaireas buan doibh,
O na h-uile bruaidlein chuir gruaim ’nan gnùis.

III. CHUID.

Cha lugha ’n gaol thug an Spiorad Naomh dhoibh,
No’n t-Athair caomh, agus Aon-mhac gràidh:
Tha ’earrann féin aig de’n obair cheutaich,
’Se corr air gleusdachd, ’s air tréine làimh.
Bheir e gu crìch i a dhaignean innleachd
An namhad inich, ’s a dhìchill thréin;
’S a dhaingean mìruin an nàduir mhilltich,
A chogas dìreach ri fìrinn Dé.

Bidh ’shaighead sàite, le focal àraidh,
’S an crì bha slàn bithidh cràiteach, brìut
Ach ’s ann gu ruagadh, a dh’fhaighinn fuasglaidh,
On Cheannard bhuadhach, as uaisle cliu.
’N sin thig e chòmhnuidh ’sa chridhe bhrònach,
Us bheir e còmhlath ris sòlas buan.
Se ’n cridhe mealltach os ceann gach samhladh,
’Se ’n cridhe teann, mar an geamhradh fuar:

’Se ’n cridhe gruamach, ’s e’n cridhe uaibhreach,
’Se ’n cridhe truaillidh, ta uamhurr, breun;
’Se ’n cridhe fiar, anns a bheil an diabhol,
’Se ’n cridhe fiata, gun rian, gun gleus:
’Se ’n cridhe ’n seòmar, ’s am bi a chòmhnuidh,
Aig Spiorad oirdheirc an eòlais aird;
Air teachd dha nuas, leis an t-soisgeul uasal,
Gu duine truaghe dheanamh nuaidh le gràs.

Bi ’n obair àluinn an cridhe grànd ud
A dheanamh àillidh, le gràdh do Dhia;
An cridhe suarach a dheanamh uasal,
An cridhe cruaidh dheanamh truacant, fial:
An cridhe diabhlaidh a dheanamh diadhaidh,
’S an cridhe fiat dheanamh tiorail, blà

[TD 67]

’S gach gràs o neamh chur a ghabhail frèimh ann
’Se dh’fhas gu seamh ann, ’s gu gnèthail, tlà.

Nì fàs nan gràs ud an gluasad àluinn,
Gun uaill thar chàch, ach ’gan àicheath féin:
Gun bhreug, gun chùlchaint, air neach ’san dùthaich,
Ach pailt an urnaigh, ’s an sùil ’na déigh.
Bithidh ’n gaol, ’s an gràdh do gach uile nàbuidh,
’S iad beusach, nàrach, gun ardan cruaidh:
Gun, fhoill, gun fhòirneart air duine beò ac,
Ach smior na còrach, gun sgleò, gun chluain.

O’s dream gun tùr iad, ni’n Spiorad iùl doibh,
Bidh ’chobhair dlù, ’s iad gun lùs, gun taic:
An aimsir dùldaich, ’s am freasdal dùdhorch,
Ni e an stiuireadh le cùram ceart.
Us ni e’n altrum, a réir an laigse
Tha gliocas pailt aig, us faicil chaomh:
’S ’nuair thig am bàs orr, cha dean e’m fàgail,
Ach bheir e’n aird iad gu’àros naomh.

O m’ anam beachdaich air meud do pheacaidh,
An aghaidh ’n reachd ud tha dreachmhor, grinn;
’S air meud a chaoimhneis bha Dia ag roinn ort,
’S thu d’uilbheist oillteill, a thoill bhi millt.
Biodh nàire gnùis ort thoir iomadh cliu dha,
Bi ’gearbs’ a chùram, ’s cuir duil ’na ghràdh;
’Se d’àit bhi dùbladh do ghràidh, ’s do dhurachd,
Gu h-aithghearr crunaidh se thu gu bràth.


AM BAS.

I. CHUID.

“Ta fhios agam gu’n toir thu mi gu bàs.

Sud an righ bhios an uachdar
Air gach iosal us uasal;
Cha teid saoi ris a thuasaid
Dheth na buannaich e cùis.

[TD 68]

’Se bhi milleadh tha ’n dàn da,
Bheirear sgrios air gach àl leis,
’S iomadh baile tha fas leis,
Iomad àros gun smùid.
An cogadh failteach nan righearn,
’S an téid na ceudan ’s na miltean,
A ghrad chasgradh gu millteach
Ta ’thoil-inntinn ’s a run.
Tein, us critheanna talmhain
Gort, us plàighean ro ghairbhsneach,
Us gach galar as marbhtaich,
A chuis earbs; us a dhùil.

Cha robh gaisgeach mòr, ainmeil,
Righ, no Seanalair armailt,
Anns na linntibh a dh’fhalbh uainn,
Nach d’fhairich calmachd a lù’is
Thug e sgrìob air na fàidhibh,
Air na h-aobstolaibh gràdhach,
’S air na creidmhich bu dàicheil,
A lean an àithne o thus.
Thug e beum do’n Fhear-shaoraidh,
Sud am beum a bha daor dha,
A chaill dha mòran d’a dhaoinibh,
’S iad ’nam faogh aig fo ghlùn
Ged chaidh Iosa do’n uaigh leis,
B’ ann thoirt sgrios agus buaidh air,
’S thig na creidmhich an uachdar,
A dhaingean cruadhas a dhùirn.

Ged nach b’aobhach leat riamh e,
Thig an t-aog ann ad fhianais:
Cha bhi ’aoigeas ro sgiamhach,
Allaidh, fiadhaich a ghnùis.
’Nuair a bheanas a làmh riut;
Bibh do chridhe gun bhlà’s ann,
Cha chuirear cas air an làr leat,
Bidh do ghairdean gun lù’s
Bheir, e sgrios air do cheudfaith,
Bheir e chainnt th’ann ad bheul as,

[TD 69]

O do chluais bheir e ’n éisdeachd,
Us an leursainn o d’ shùil.
Ged bu tu’m fear a b’àluinn,
A thàinig riamh de shliochd Adhaimh,
Ni e ’n cabhaig cùis ghràin diot,
Mur teid do chàramh fo’n ùir,

Sgeul as cruaidhe r’a éisdeachd,
Gur e ’m peacadh ’s gath geur dha,
Le neart-an lagha gu d’ léireadh,
Chaoi an déigh dhuit dol null:
Mur glac aithrcachas trà thu,
De choirbteachd dhona do nàduir,
’S mur glanar d’ anam gu gràsmhor,
Leis an t-Slànuighear chiuin.
Thig am bàs ort mar chealgair,
’S thu gòrach ag earbs’ as,
Bheir e leum ort-an anomoich,
’S tric e sealg oirn a cùil.
Seall air cleachdadh cloinn daoine,
Us cha-n fhad bhios tu foghlum.
Gur tearc duin a ta saoilsinn,
Gu bheil an t-aog aig a chùl.

Saoilidh ’n duine ro aosda,
Gu-n teid la eile r’ a shaoghal:
’S cha chreid an t-oganach aotrom,
Gu-m faod a chaochlath bhi dlu.
’M fear tha slan tha e smuaineach,
Nach tig am bàs a thoirt luaidh air,
Gun chaismeachd àraidh chur uaithe,
Seal man gluais e sa chùis.
’M fear tha sàruicht le aslaint,
Tha suil a ghnà ri dol as aig,
Gus an tig am bàs co ro chas air,
’S gu n grad chaisgear a dhuil.
’S mairg nach faigheadh tu gràsan
Man tig breislich a bhàis ort,
Nuair bhios do chomas air d’ fhàgail,
Us do nàmhaid ’na dhuisg.

[TD 70]

Gabhsa cothrum na h-òige,
Gabh am focal gu d’ shèoladh,
Gabh an Spiorad gu d’ threòruch,
Fad an ròid mar cheann-iuil.
Cleachd a ghràsan le dìcheall,
Biodh na fàintean leat priseil,
Chaoi na fàg iad air dìchuimn
Tha iad dìreach gun lub.
Na bi ’g earbs a do naomhachd,
Ach a iochd an Fhir-shaoraidh,
Cha d’rinn thu riamh ri do shaoghal,
Ach rud aotrom gun diu.
Cleachd an creidimh nach dìbir,
Gleidh do chogais an sìth riut;
’S cha ruig thu leas bhi fo mhìghean,
Dol gu d’ shìneadh ’san uir.

II. CUID.

Fhir tha mireadh, ’s ag gàireadh,
Sunntach, cridheil ri àbhachd,
Thig am bàs gu mi-nàrach,
A chur do mhànrain air cul.
Fhir gun sòlas, gun aidhear,
Ge tròm siubhal do laithean,
Thig am bas gu gle aithghearr,
Chum do chaitheadh ’n ad smur
Fhir tha mealtuinn do shlainte,
Buitheach, fallain, gle chailear,
Thig droch ghalar a bhais ort,
A mhilleas ailleachd do ghnuis.
Fhir tha siubhal fo’n aslaint,
(Caithe, fiadhras no casdaich,)
Cha-n e ’m bas as neo-ascaoin,
Fiata, glasdaidh a shuil.

Fhir tha ’d’ òlach math, fialaidh,
Mu d’ fhardaich, ’s mu d’ bhiatachd,
Bheir am bas duit gun iarraidh,
Fardach chian anns an ùir.

[TD 71]

Fhir as doicheallaich naduir,
A dhiult aoidheachd do d’chairdibh,
Cha ghabh an t-aog uait an t-aicheath,
Ged bhiodh d’ fhardach gle dhuint,
Fhir tha tuigseach, glic, ciallach,
Deanamh gnothaich le riaghailt,
Nach faic thu’m bas ag teachd siar ort,
Ge math do rian, us do thur.
Fhir tha ’d amadan gòrach,
’S bochd an lamh thu sa chomhraig,
Tha do namhaid ro sheòlta,
Theid an fhoid ort gun mhuirn.

Fhir tha foghainteach, laidir,
’G earbs a spionnadh do ghairdein,
’Nuair a bhuaileas am bas thu,
’S ro bheag tabhachd do dhuirn.
A shaighdeir thapaidh san tuasaid,
A thainig tric as a chruadal,
Bithidh bas tuill’ as cruaidh ort,
Bha e buaghach o thus.
Thir tha dian cur ri saothair,
’G earbs gu-n tionail thu ’n saoghal,
Thig am bas ort mun saoil thu,
A dheanamh faoineis de d’ dhuil.
Fhir tha ’snamh ann an saibhreas,
’G earbs’ gu-n diong e dhuit aoibhneas,
Bithidh ’m bas ’na chuis oillt duit,
’Nuair thig e dh’fhoillseach’ a ghnuis.

Fhir tha aosda, ’s air liathadh,
A chaidh chaomhnadh ceud bliadhna,
Nis tha ’n t-aog teachd gu d’ iarruidh,
Chithear ’iomhaigh ’nad ghnuis.
Leinibh oig, tha ’nad mhaothran,
Ur air tighinn do’n t-saoghal,
Maleag am bas ort a chlaonshùil,
’S dearbh nach caomhain e thu.
Ogain smiorail, thoir feairt ort,
’S leis a bhas le còir cheart thu,

[TD 72]

Bheir e buaidh mach le neart ort,
Ged tha thu sgairteil, deas, ur.
Mhaighdean mhìn-rosgach, sgiamhach,
Nach faic thu ’m bas ort ag ialaigh,
A thoirt an rugha a d’ ghialaibh,
’S a chur fiatachd ’nad shuil:

A Lighich theòma le d’ phlasdaibh,
Cha chuis eagail do’n bhas thu,
Thig e timchioll gu samhach,
A ghabhail fath ort o d’ chul;
Fhir tha ’d Mhinisdeir sao’ireach,
Gu ’r toirt dh’ionnsuidh ’n Fhir-shaoraidh,
Cha mho sheachnas an t-aog thu,
Na fear gun fhaolum, gun iul.
Chreidich iriosail, ghrasmhoir,
Ged thig samhlach do’n bhas ort,
Cha bhi gath ann gu d’ chràdhadh.
Gheibh thu slan uaith ri h-ùin.
A dhaoi tha dearmadach, taireil,
Air saor thairgse na slainte,
Thig n’ as seirbhe na ’m bas ort;
Bidh ifrionn gun dail air a chul.


AN AISEIRIGH,

“Ta ’n uair a teachd, anns an cluinn iadsan uile a ta sna h-uaighibh a ghuth san: agus theid iad a mach, iadsan a rinn maith, chum aiseirigh na beatha; agus iadsan a rinn olc, chum aiseirigh an damnaidh.

Thig am bas oirn muncairt,
’S ceart gu-n luidhinn ’s an uaigh,
’Ach cha téid mi le gruaim ’na còir,
Oir bha Iosa mo run,
Greis ’na luidheadh ’san uir,
’S rinn e’n leabhadh ud cùbhraidh dhòmhs.

Thug e ’n gath as a bhas,
Rinn e caraid do m’ namh,
A shaoil mo chumail gu brath fo leòn:

[TD 73]

Teachdair m’ Athar e nis.
Dh’ionnsuidh m’anma le fios,
E dhol dachaidh a chlisg chum glòir.

On a dh’éirich a rìs
Sar Cheann feadhna mo shìth,
Gun e dh’fhuireach fad shìos fo’n fhòid:
Us gu-n deachaidh e suas,
Ghabhail seilbhe d’a shluagh,
Anns na flaithibh, le luathghair mhòir:

’Se mo chreidimh gun bhréig,
Gu-n éirich mise ’na dhéigh,
Measg na buidhne gun bheud, gun ghò;
’Nuair a dh’fhosglar gach uaigh,
’S a theid beò anns gach sluagh,
Chum an togail ’san uair, gu mòd.

Sud an cumhachd tha treun,
Sud am fradharc tha geur,
Chuireas rithisd gach cré air dòigh,
Dream chaidh itheadh le sluagh,
Dream chaidh mheasgadh ’n aon uaigh,
Dream chaidh losgadh ’nan luaiths ’s nan ceò,

’Siomadh colainn bhios ann,
Tha fad air asdar o ’ceann
’S thig iad cuideachd ’san am, gu fòill.
Thig iad uile ’nan taom,
As gach clagh tha ’san t sao’l,
’S as gach araich, ’s an aom na seoid.

Cha-n eil ait am bheil corp,
Air ard mhonadh, no cnoc,
Ann am fasach, no slochd na mòin;
Ann an doimhneachd a chuain,
No ’s na h-aibhneachibh buan.
As nach éirich iad suas, ’s iad beò.

Eiridh ’n diùc, us an rìgh,
Eiridh ’m bochd bha fo chìs,
Eiridh gaisgeach an strì, san deòr.

[TD 74]

Eiridh bhainti’arna mhaoth,
Eiridh ’n t-amadan baoth,
’S cha bhi dearmad air aosd, no òg.

Eiridh cuid ac le gruaim,
Chi iad fearg air an Uan,
Chuireas crith orr, us uamhunn mhòr.
Eiridh cuid ac le aoidh,
Buidheann uasal nan saoi,
’G am bi oighreachd o chaoi an glòir.


AM BREITHEANIS DEIREANNACH.

“Is éigin duinn uile bhi air ar nochdadh an làthair caithir-breitheanais Chriosd; chum gu faigh gach neach na nithe a rinn e ’sa choluinn, a réir an ni a rinn e, ma’s maith no olc e.”

’S e an ’S lànuighear am Breitheamh,
Tha e tighinn ann a ghlòir
Thig e nuas le glòir an Athar,
’S bidh a Chaithir anns na neoil.
Thig na h-aingil naomha marris,
Le mor chaithream mar is còir:
On is e an t-ard Cheann-feadhna,
’S còir d’a ghreadhnachas bhi mòr.

Thig e nuas thoirt breth na còrach,
Air gach seòrs a ta fo ’n ghréin:
Thig e dhìteadh luchd na dò-bheairt,
Chum am fògradh uaith an céin,
Theid na déamhain rinn an tàlath,
Chur gu sàrachadh, ’s gu pian:
’S iad na h-ionracain bhios sàbhailt,
Thugadh gràsan doibh o Dhia.

Theid a chùirt a chur ’na suidhe
Ann an uidheam mar bu chòir:
Theid an trompaid mhòr a sheideadh,
Chum ar n-éigheach dh’ ionnsuidh mhòid.
Cluinnear anns gach ait an fhuaim aic,
Deas us tuath, an ear, ’s an iar.

[TD 75]

Cluinnear leòsan bha ’nan suain,
Anns an uaigh deich mìle bliadhn.

Leumaidh suas na mairbh gu h-ealamh,
(Fòs na bhios air thalamh beò,)
’S theid iad suas mar eoin an athaìr,
Dh’ ionnsuidh cathair rìgh na glòir.
Leis an ti ta saor o mhearachd,
Theid an sgarachdainn gun dàil:
’Si ’n lamh chli a gheibh na h-aingidh,
Comhar aimleis doibh gu bràth.

Sud a chuideachd ghrathail, eìtich,
Luchd nam breug, nam mionn, ’sna feirg,
Luchd na caonnaig, misg, ’s mi-bheusan,
Luchd na h-eucorach, ’s na ceilg.
Dream bha leanmhuinn miann na feòla,
Dream bha ’n tòir air urram dhaoin’,
Dream gun chreidimh, us gun eòlas,
Dream gun dòchas glan, gun ghaol.

Gheibh na h-ioracain an urram
Seasamh uile aig a dheis:
Comhar cinnteach do gach duine,
Nach tig cunnart air am feasd.
Cha b’ e choisinn doibh an t-àit ud,
Iad bhi tàbhachdach ’nan sao’ir,
Ach an Triath bhi pailt an gràsaibh,
Us a ghrádh thoirt doibh gu saor.

Labhraidh ’n Righ gu fàilteach, aoidheil,
Ris a mhuinntir ud gu léir,
Shluagh ta beannuichte le m’ Athair,
Thigibh, ’s gabhaibh sealbh dhuibh féin,
Sealbh bhios mairtheannach gu siorruidh,
Anns an rioghachd uasal, naomh,
Sealbh chaidh ullachadh o chian duibh,
Man do chruthaich Dia an sao’l.

Bha mi ocrach, thug sibh biadh dhomh,
Thug sibh deoch, ’s mi iotmhor, fann;

[TD 76]

Bha mi ’m choigreach fad om’ chairdibh,
’S thug sibh fardoch dhomh san àm.
Bha mi lomnochd, agus m’fheoil ris,
Chuir sibh còmhdach orm gun dàil,
Bha mi tinn, us ann am priosun,
’S bhuin sibh rium gu tiorail, blà,

Sud am binn, ’s cha téid a caochladh,
Cluinnidh iad gu h-aobhach, ait,
Bheir iad freagradh d’am Fear-saoraidh,
Ann am briathraibh gaoil, gun sgait.
C’uin a thug sinn biadh no deoch dhuit,
’N uair bha ocras ort, no tart?
C’uin a thug sinn duit gu h-aoidheil,
Cuid na h-oidhch’ ’nuair bha thu ’n airc?

C’uin a dh’ ullaich sinn duit éideadh,
Fhreadsal d’ fheum ’nuair bha thu rùisgt?
C’uin a thug sinn duit ar còmhnadh,
Us thu leoint am priosun dùint?
Freagraidh ’m Breitheamh iad gu bàigheil,
Rinn sibh sud do m’ bhrà’ iribh meanbh;
’S measar leam gu-n d’ rinn sibh dhòmhs iad,
B’ i bhur crìochsa glòir do m’ ainm.

Lasaidh ’chorraich, us e tionndath,
Grad adh’ ionnsuidh na laimh clì.
Ris an dream ta cruaidh an teanntachd,
’N eagal truaigh gun cheann, gun chrich:
’Shluagh ta mallaicht, uamsa triallaibh,
Chum an teine shiorruidh, bhuain;
Tein a dh’ullaicheadh do’n diabhol,
Us da ainglibh iargalt, truagh.

Bha mi ocrach, dhuilt sibh biadh dhomh,
Dhiùlt sibh deoch, ’s mi iotmhor fann;
Bha mi ’m choigreach fad o m’ chairdibh,
Dhiùlt sìbh fardoch dhomh san àm.
Bha mi rìusgt, cha d’ rinn sìbh m’ éideadh,
Tinn, ’s cha robh bhur ceum am chòir;
Bha mi ’m priosun ann an éigin,
Sheas sìbh fad o éigh mo bhròin

[TD 77]

Sud am binn, ’s cha téid a caochladh,
Och! cha-n fhaodar teicheadh uaip:
Eiridh fiamh an-earbs ’nan aodan,
’S goirt a ghaoir bhios ac ’s an uair,
C’ uin a chunnaic sinne riamh thu,
Ocrach, iotmhor, tinn, no rùisgt,
Ann ad choigreach, no am priosun,
Gun do riarachadh gu dlù?

Freagraidh e gu grad os n-aìrd iad,
Faicibh ’n so mo bhra’irean caomh;
O nach robh sibh riùsan baigheil,
Cha bu ghradhach leam bhur gaol.
Leasg gu siubhal chum na truaighe
Tagraidh iad gu cruaidh an cùis:
O! na cuir gu dòruinn bhuan sinn,
’S ifrionn duinne gruaim do ghnùis.

Thilg sinn mach ’n ad ainmsa diabhoil,
Naimhdean dian duit féin, ’s do d’ ghlòir:
Rinn sinn ann ad ainm gu lionmhor.
Oibre miorbhuileach gu leoir.
Dh’ith, us dh’ol sinn ann ad lathair,
Rinn sinn faisneachd ann ad ainm,
Theagaisg thu gu tric ’nar sraidibh,
Ri! bu bhàigheil leinn do ghairm.

Freagraidh e san, Uamsa triallaibh,
Dhream ain-diadhaidh, olc, ’nar gna;
’S Dearbh nach b’ aithne dhòmh sa riamh sibh,
Com nach d’ iarr sibh mi ’na thra?
Cha-n eil cainnt air neamh, no talamh,
Dh’ innseas sgaradh goirt an cri;
Tionndath ’n cùlaoibh ris gach sonas,
’S dol gu donas buan gun chrich.

Ach a chiudeachd ionraic, àghmhor,
Aig nach d’fhàgadh olc ’nan gnè,
Théid iad suas le ’n Ceannard àluinn,
Chum an àrdachach air neamh;
Ann an caidreamh caomh na Trianaid,

[TD 78]

(Dreach na Diadhachd orra féin,)
Far am flaitheas doibh gu siorruidh,
Moladh Dhia a chur an céill.

Buileach saor o dhragh nan aingidh,
Subhach, taingeil, ait gu leòir:
Cha-n eil tuigs aig daoin’ no ainglibh
Chuireas cainnt air leth an glòir.
M’ anam, deasach féin gu tràthail
Feudaidh ’m bàs teachd ort le maoim;
Gabh ri tairgse Dhé nan gràs duit,
Chum do shàbhaladh a chaoi.


FLAITHEANAS.

Flaitheanas rioghachd na gloire,
Ionad àghmhor,
Far am bi gu siorruidh comhnuidh,
An dream gràsmhoir:
A chreid an fhìrinn ’s a fhuair eòlas
Air an àithne,
Chum an gluasad uil’ a shèoladh,
Fad an làthan:

Ionad tha aidhearach, aoìbhneach,
Thair gach àros:
Sluagh ionraic, sona, saibhir,
’S iad ro ghràdhach:
A chaidh cheannachadh do’n oighreachd,
’S cha b’ ann áiseach;
Beath us bàs Mhic Dhé a thoill doibh,
An staid àrd ud.

Cha-n ioghnadh ged robh comunn aobhach
Ac am pàrras;
Gach saoi bha riamh ’san t-saoghal,
Bhi ’n aon áite,
Le ’n gniomhaibh, ’s le ’m briathraibh gaolach,
Mar dhearbh bhra’iribh;
Gun aon duine do na baothaibh,
Bhi ’nan lathair.

[TD 79]

Gabhaidh n t-Athair, Dia na tròcair,
’S a Mhac gràdhach,
Gabhaidh Spiorad Naomh na glòire
Riu le fàilte:
’G an nasgadh riu féin an dlù phòsadh,
’S cha bhris bàs e;
’S ’gan togail suas gu h-inbh oirdheirc,
Gun teachd mhàn aisd.

Chi iad maise Dhe, ’s a mhòrachd,
Le fior dhànachd;
A ghnùis ag dearsadh orr an còmhnuidh,
Mar ghrian dhealrach.
Tha iad nis air cuan an t-sòlais,
Chaoi a’ snàmh ann;
Tha iad nis aig tobar an eolais,
’G òl an sàth as.

Aingil ro chumhachdach, uasal,
Os ceann àireimh,
Ag gabhail le furan gun ghruaim riu,
Mar an cairdibh:
Chum seinn ’nan cuideachd le luathghair,
Anns na h-ardaibh;
Naomha, naomha, naomh thair smuaineach,
Dia nan gràsan.

Cha bhi peacadh ’n sud, no buaireadh,
Dh’ fhògradh Sàtan:
Cha bhi duine ann fo smuairean,
Le bròn sàmhach.
Cha bhi tinneas, dragh, no truaigh ann,
No fuaim nàmhaid:
Cha bhi gort, no gaoir, no gruaim ann
No cùis chràdhaidh.

Cha bhi miann an crì, no iarrtas
Nach bi sàsaicht;
Aoibhneas gun teagamh gach ial ac,
Us gun tràghadh:
Crioch a theachd gu cian nan cian air
Cha bhi ’n dàn da:

[TD 80]

Sud tiolac Dhé ta saibhir, fial do
Pheacaich àraidh.

A Dhé nam feart gabh mi fo d’ chùram,
’S fo d’ dhion bàigheil:
Dh’ ionnsuidh Iosa dean mo stiuireadh;
’Se an Ráthan;
’Se an t-slighe, ’s e is Ughdar
Air an t-slàinte.
Thoir-sa creidimh, gràdh, us dùil domh
Air a sgàth-san.


IFRIONN.

Na h-uil’ aon nach creid an soisgeul,
’S nach toir gràdh dha,
Seasaidh iad air an laimh thoisgeil,
Aig la bhràth ud.
’Nuair theid na leabraichean fhosgladh,
Bidh ’m binn bàis annt:
Cluinnidh iad an diteadh gu tosdach,
Gun leisgeul àraidh.

Theid iad gu ifrionn na dòruinn,
Gun uair dàil doibh;
Bidh Dia caillt dhoibh, us a shòlas,
Fos a ghràsan.
Chi iad gu soilleir co gòrach,
Meallt ’s a bha iad;
Nach do chaith iad am an òige
Réir na h-àithne.

Chi iad mòran sona, saibhir,
Shuas am pàrras;
Gairdeachas ceòl us aoibhneas
Ac, us slàinte:
Iad féin ag fulang gu h-oillteil,
’S an t-slochd ghràineil;
Slochd dubh, dorch, gun deò soillse,
Dh’oidhch no là ann.

Ceo us lasair uain ag èiridh,
Le teas gàbhaidh

[TD 81]

As an locha theinteach, éitich,
Iads a’ snàmh ann:
Anail Dé gu garg ’ga shéideadh
Mar ghaoith laidir;
An anma truagha air an léireadh,
’M feoil ’s an cnàmhan.

Iad naimhdeil, borb ri Dia, ’s ri chéile.
’S iad làn ardain:
Cogadh gu dian leis an eucoir,
Gun bhuaidh-làraich:
Diabhoil gun tiomadh, gun dèisinn,
’Gan sir chràdhadh,
’Gam buaireadh, ’gan gonadh, ’s gan reubadh,
’S iad tur sàraicht.

An cogais féin ’gan sir dhiteadh,
Cnuimh nach bàsaich,
Cur coire, us iomchan gun chrìch orr,
Gun fhois, gun tàmh ac;
Thaobh gun dhiùlt iad géill do’n fhirinn,
’S tairgse slàinte;
Tairgse nach faigh iad gu dilinn,
Anns an àit ud.

Eagal, us oillt, us trom uamhunn,
Ag sir fhàs doibh:
Misneach ag meathadh ’s an cruadal,
’G an sìr fhagail;
O nach urrainn iad cumail suas fo
Fheirg an nàmhad,
’So nach urrainn iad teicheadh uaithe,
’S e uile-là’ireach.

Sir thuiteam an doimhne na truaighe,
Gun teachd ’naird as:
Dùil cha-n eil aca ri fuasgladh
As a chàs ud.
Fhad ’s a mhaireas Dia ’na bhuaidhibh,
Cha tig bàs orr.
Bheir an ceartas sud mar dhuais doibh,
Thoill an gnà e.

[TD 82]

O m’ anam gabh-sa gu smuaineach
Air do nàdur;
Nàdur tha gu h-iomlan truaillidh,
’S nach gabh càramh.
Gabh ri Criosd bheir nàdur nuadh dhuit,
Gabh-sa trà ris:
Thoir thu féin gu h-iomlan suas da,
’S bidh tu sàbhailt.


CRAOBHSGAOILEADH.

A Bhiobuill agus an t-soisgeil.

Tha aoibhneas ag lionadh mo chri,
’S cha tràghadh do shìth mo chuim:
Tha noimheachd n’as taitnich ’san tir,
Na chualas ri linn mo chuimhn.
Cha noimheachd air Oisian nam Fiann,
No gaisgeach bha riamh am feachd:
Cha noimheachd air sealgaireachd fhiadh,
No giùlan am bian gu teach.

Cha noimheachd air creachadh nan Gall,
Le ceatharn nan gleann, ’s nan stùchd;
No idir air siubhal nam beann,
An éideadh nach ceangladh glùn.
Cha noimheachd air tapadh nan Gai’l,
No treubhantas ard an lann,
A’ leagadh an naimhdean gu làr,
No sgoltadh an cnàmh, ’san ceann.

Cha noimheachd air fineachaibh treun,
A chogadh ’s nach géilleadh beo:
Clann Ghriogair bha aineolach, gleusd,
’S nach tric a bha reidh ri còir;
Clann Domhnuill le’m b’ aiteas lamh dhearg;
Clann Chamroin bha calm gun chéill;
’S mar sin gach clann eil a b’fhearr ainm,
’S gach ceannard bu ghairg na chéil.

Ach noimheachd air soisgeul nan gràs
Bhi sgaoileadh ’s gach aird muncuairt;

[TD 83]

’S am Biobull le focal na slàint,
Bhi ruigheachd gach ait le buaidh:
Toirt caochlath air inntinn an t-sluaigh,
’Gan ciuineach mar uain gu sith;
Ag claoidheadh gach ardain us uaill,
’S ag cur gach droch bhuaidh fo chìs.

Tha ’m freasdal ag obair le buaidh;
Le carthannachd ghluais an tìr,
Chum cosd air an t-soisgeul chur suas.
Anns gach ait am bheil sluagh ’na dhith.
Bidh teachdairean eudmhor, nach mall,
Ag siubhal ’s gach ball gun chlos,
A nochdadh do thruaghanaibh dall,
Na slighe nach cam gu fois.

Cairear Biobuill am pailteas an clò,
An cainntibh nan slògh gu léir;
Cainntean coimheach adh iomadach seòrs,
Mu nach cuala sinn sgleò, no sgeul.
Theid an Sgriobtur gu grad do’n taobh tuath,
Gu Ruisianaich ghruamach, bhorb,
Gu Lochlinnich, ’s Laponaich fhuar,
Us Tartaraich luath gun cholg.

Ni ’n fhirinn iad callta gun dail
Us lionar le gràs an crì
Cha mhair iad ’nan coimhich air gradh,
No cleachdannaibh bla na sìth:
Oir tréigidh iad buirbeachd an gnè,
Us leanaidh iad seamhachd Chriosd;
Thig crèidimh ’g an ionnsuidh o neamh;
Chuireas mais air am mèin gu sior.

Ge farsaing ta Aisia mhòr,
Ge lionmhor a slògh thair meas,
Ge h-iomadh an cànain, ’san doigh,
S ge paìlt tha gach sògh ’nam measg;
Ge daingean ta ceangal an crì
Ri aoradh nan iodhal balbh,
Ruigidh ’n sgriobtur gach cearna d’an tìr,
’S bheir e leis iad le sgriob air falbh.

[TD 84]

Daoin obhar us dubh an taobh deas,
An Afric fo theas na gréin,
Ged bha iad ’nan tràillibh, ’s ’nan creich,
Aig muinntir gun seirc, gun chéill,
Ni ’m Biobull, ’s an soisgeul iad saor,
Us bidh iad ’n an laoich aig Criosd;
Gabhaidh ’n anam r’a fhirinn, ’sr’a ghaol,
’S bheir a spiorad dhoibh naomhachd fhior.

Théid an soisgeul le ’sholus mar ghrian
Adh ionnsuidh an iar muncuairt,
America ’s Innseanaich fhiat,
Us Eileinich cian a chuain:
Taid aineolach, allaidh, gnn chiall,
Taid buaireasach, fiadhaich, coirbt,
Taid diorrasach dioghaltach, dian,
Brais, ardanach, iargalt, borb.

Sar chothrom do shoisgeul na slàint,
S do chumhachd nan gràs aig Criosd,
Bheir maitheanas saor dhoibh gun dàil,
Us creidimh bhios làidìr, fior:
A ghlanas an cridhe gun chaird,
O’n truaillidheachd ghràineil, bhreun;
A cho-chumas ri Dia iad le gràdh,
’S le naomhachd ’nan càil, ’s ’nan ghleus.

Bidh gach aidmheil us creidimh ’nan aon,
Gun seachran, gun aomadh clì;
Thig na papanaich h-ugainn gu saor,
An ceanglaichibh gaoil, us sith.
Thig Arabaich, ’s Turcaich le cheil,
’S theid Mahomet eigheach sios;
Thig na h-Iùdhaich le durachd ’nan deigh,
Thoirt umhlachd, us geill do Chriosd.

Cha bhi dùthaich no rioghachd fo’n ghrein,
No fine, no treubh, no clann,
Air nach soillsich an soisgeul gu reidh,
Mun dìbir an fheill a th’ ann.
Nach aoibhinn an obair do dhaoin’
Am Biobull a sgaoileadh ’n cein!

[TD 85]

Bhi gnathach’ an dichill, ’s am maoin,
Chur innleachdan gaoil an ceill!

Cia cliuiteach na cuideachdan coir,
As seirceil, ’s as oirdheirc gnè,
Ghabh Freasdal ’na laimh chur air dòigh,
A ghnothaich ud ’s bòidhche sgêimh!
Taid dusgadh an t-sluaigh gu bhi fial,
Thoirt mhìltean us chiadan seach;
Taid caitheadh gach peighinn le ciall
Chur a Bhiobuill an iar, ’s an ear.

Gu ma sonadh do’n cheud chuideachd* chaoin,
A dh’ullaich le’n sao’ir e dhuinn,
Anns a chanain d’an d’thug sinn ar gaol,
’Snach tuigteadh a caochlath leinn.
B’ iad stiùbhardaich fine an aigh,
’S math choisinn iad gradh gach linn,
A ghnathaich an ionnsachadh ard,
’G a thionndath gu gailig ghrinn.

Gu ma maireann do’n Chuideachd† as uails,
Fhuair urram us buaidh thair chach;
Bhios cruinn ann an Lunnuinn an t-sluaigh,
’N am tighinn muncuairt do’n Mhaigh.
Sud cuideachd a dh’ eirich ’n ar n-airc,
Chur Bhiobull am pailteas nall,
Na dhiolas ar bochdan air fad.
’S na lionas gach srath ’s gach gleann.

Tha chuideachd ud sir dhol am meud
Gun laigse d’an eud, no sgios:
Tha ’n obair a sgaoileadh an cein,
Air fad, us air leud gach tìr.
Ri! gur iomadach mil, us deich mil,
D’ an d-thug iad am Biobull seach;
’Se m’ earbsa nach teirig dhoibh cis,
Fhad ’sa bhitheas e dhith air neach.


* A chuideachd urramach ata chum eólas criosdaidh a sgaoileadh feadh Gaidhealtachd, &c.
† Cuideachd mhór a Bhiobuill an Lunniun.

[TD 86]

Bithidh Chuideachd* ud eile am sgeul
Tha’m baile Dhuneidin cruinn,
Tha tarraing gach inneil us teud,
Adh ionnsachadh leughaidh dhuinn.
Taid cruinneachadh airgid us òir,
O dhaoinibh ta còire, stuam;
’S ’g a chaitheadh le cùram ro mhòr,
Chuir sgoilean gu h-ordail suas;

Los gu-m faighear le sean, us le h-òg
Deach theagasg us fòghlum suairc,
’S gun leugh iad na comhairlean còir.
Thug Dia dhuinn gu’r seòladh suas;
Oir ged a bhiodh Biobuill gu leòir,
Aig big, us aig móir an t-sluaigh,
Mur b’ aithne dhoibh ’n leughadh air chòir,
Cha-n fhaigheadh iad eòlas uath.

Bha na Gàidheil ro aineolach, dhall,
Bha ionnsachadh gann ’nam measg:
Bha ’n eòlas co tana, ’s co mall,
’S nach b’ aithne dhoibh ’n call a mheas.
Cha chreideadh iad buannachd, no sta
Bhi ’n sgoileireachd ard d’an cloinn,
Ged fheudadh iad fhaicinn gach la,
Gur i thog o’n lar na goill.

Ach b’annsa leo ’n airgiod, ’s an ôr
A chaitheadh gu gòrach truagh,
Ri amaideachd, òranaibh’ ’s ol,
Ri bainnsibh, ’s ri ceòl d’ an cluais.
Cha-n ioghnadh ged bha iad gun chail,
Do fhocal na slaint aig Dia,
Ged choisinn an namhaid an gradh,
’S ged bha iad toirt da a mhiann.

Ach theid aineolas nis as an tir,
’S gach cleachdadh neo dhireach, crom,


* Cuideachd nan sgoilean Gaidhealach an Duneidin.

[TD 87]

Us mealaidh sinn sonas, us sith
Gun fharmad no stri ’n ar fonn.
Theid sgoilean chur suas anns gach cearn,
Bidh leabhraichean gailig pailt
Bidh eolas, us diadhachd ag fas
Thig gach duine gu sta, ’s gu rath.

Nis “togaidh na Gaidheil an ceann,
’S cha bhi iad am fang ni ’s mò:”
Bidh aca ard fhòghlum nan Gall,
Us tuigse neo mhall ’na chòir:
Theid innleachdan ’s oibrean air bonn,
Chuireas saibhreas ’n ar fonn gu pailt,
Bithidh ’n diblidh co laidir ri sonn,
’S am bochd cha bhi lòm le h-airc.

Thig na linntean gu cinnteach muncuairt;
Tha ’n Sgriobtur ag luadh thig oirn
’San teid Satan a cheangal gu cruaidh,
’S nach meall e an sluagh le sgleò.
Bidh firinn us sichaint us gaol,
Ag ceangal chloinn daoin ri cheil,
Cha-n fhaicear fear dona, mi-naomh,
Theid olc as an t-sao’l us beud.


CRIOCH.

[TD 88]

DAIN

A chomhnadh crabhaidh

NAN GAIDHEAL.

Fhir tha suigeartach, ceòlar,
Ceannaich sa mo leabhar òran
Theag’ gun dean e feum ri d’ bheo dhuit,
Ged nach mor a phris.

Cha-n eil aoireadh air duine còir ann,
Cha-n-eil moladh air an ol ann,
No air sugradh baoth na h-oige
Bheir bron ort aig do chrich.

Ach tha firinnean gun sgleo ann,
Us comhairlean na corach,
Gu d’ theasairginn o dhobheairt,
’S gu d’ sheoladh chum na sith.

Le Seumas MacGhriogair.

[TD 89]

CLAR NAN DAN.

					TAOBH DUILLEAG.
Suim an lagha,							3
Na deich fàintean,						ib.
Moladh an lagha,						ib.
Co’-cheangal nan Oibre,					8
Co’-cheangal nan Gras,					13
Do’n pheacadh; an da chuid,					20
Rann air an droch cridhe,					26
An Soisgeul,							27
Creidimh,							31
Do’n Mhi chreidimh; an da chuid,				35
An gearan,							39
Fireantachd Chriosd,						41
Obair an Spioraid Naoimh,					45
Moladh grais,							51
Moladh nan gras,						54
Ceisdean Soisgeulach,						58
Gradh Dhe; an tri codaichibh,					63
Am Bas; an da chuid,						67
An Aiseirigh,							72
Am Breitheanas deireannach,					74
Flaitheanas,							78
Ifrionn,							80
Craobh sgaoileadh a Bhiobuill agus an t-soisgeil,		82
