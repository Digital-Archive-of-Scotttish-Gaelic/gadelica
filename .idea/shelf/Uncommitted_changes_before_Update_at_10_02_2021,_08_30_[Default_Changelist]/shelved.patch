Index: corpas/code/CorpasXMLParser/inputFiles/5_Inbhe_Thearainte_Dhan_Ghaaidhlig.txt
IDEA additional info:
Subsystem: com.intellij.openapi.diff.impl.patch.CharsetEP
<+>UTF-8
===================================================================
diff --git a/corpas/code/CorpasXMLParser/inputFiles/5_Inbhe_Thearainte_Dhan_Ghaaidhlig.txt b/corpas/code/CorpasXMLParser/inputFiles/5_Inbhe_Thearainte_Dhan_Ghaaidhlig.txt
new file mode 100644
--- /dev/null	(date 1605188025253)
+++ b/corpas/code/CorpasXMLParser/inputFiles/5_Inbhe_Thearainte_Dhan_Ghaaidhlig.txt	(date 1605188025253)
@@ -0,0 +1,213 @@
+[DA 1]
+
+INBHE THEARAINTE
+DHAN
+GHAIDHLIG
+
+<eng>Secure Status for Gaelic<gai>
+
+“Ceist fèin-spèis daonna, ceist buintealais agus ceartais!”
+
+***
+
+Dreach iùl
+airson
+Achd Gàidhlig
+
+***
+
+Comunn na Gàidhlig
+Iuchar 1999
+
+[DA 2]
+
+[Blank]
+
+[DA 3]
+
+Comunn na Gàidhlig
+
+Paipear Iùl Bile Gàidhlig
+
+Ged is e slighe fhada a bha ann chun na h-ìre seo is ann le misneachd agus fior thoileachas a tha Comunn na Gàidhlig a’ liubhairt an tagraidh seo a niste gu Prìomh Mhinistear Pàrlamaid na h-Alba, agus le dòchas gun dèan seo cuideachadh mòr leis a’ Phàrlamaid ann a bhith a’ cur an gnìomh a’ gheallaidh a thug iad dhuinn air Inbhe Thèarainte dhan Ghàidhlig. Is e ceum air leth cudromach agus eachdraidheil a bhios ann dhan Ghàidhlig agus ceum a bheir brosnachadh da-rìreabh do shaoghal na Gàidhlig ann an Alba agus air feadh an t-saoghail. Ach is e ceum air leth fregarrach, dòchasach agus dligheach a tha ann cuideachd do chànan na dùthcha fhèin aig toiseach linn ùir.
+
+Ann a bhith a’ cur nam molaidhean seo ann an clo, dh’ iarrainn as leth Comunn na Gàidhlig taing mhòr a thoirt dhan Bhuidhinn Obrach a rinn uidhir cuide rium air an iomairt airson Inbhe Thèarainte. Ruairidh Iain MacLeòid; Niall Mac an Tòisich, <eng>CBE<gai>; an t-Ard-Oll. Dòmhnall Meic; agus taing shònraichte dha Raibeart Dunbar agus Wilson MacLeòid airson an cuid saothraich leis an sgrìobhadh. Agus taing cuideachd dhan fheadhainn anns a’ choimhearsnachd a thug taing agus beachdan dhuinn.
+
+Mòran taing agus tha min dòchas gum faicear luach na saothraich sin a dh’aithghearr!
+
+Ailean Caimbeul
+Ceannard–Comunn na Gàidhlig
+25 Ogmhios 1999
+
+le taic airgid bho
+IOMAIRT 
+na Gaidhealtachd.
+
+[DA 4]
+
+[Blank]
+
+[TD 1]
+
+Comunn na Gàidhlig
+
+(Dreach Paipear Iùil air Bile Gàidhlig)
+
+Inbhe Thèarainte dhan Ghàidhlig
+
+San Dùbhlachd 1997, lìbhrig Comunn na Gàidhlig (CnaG) do dh’Oifis na h-Albann sreath mholaidhean fon ainm “Inbhe Thèarainte dhan Ghàidhlig”. Bhon uair sin, tha CnaG, le cuireadh bho Chalum Dòmhnallach BP, Ministear Oifis na h-Albann le uallach sònraichte thaobh na Gàidhlig, air a bhith ri co-luadar le oifigich an Oifis na h-Albann le rùn gun leasaich CnaG na molaidhean airson Inbhe Thèarainte ann an cruth a ghabhas toirt air adhart am Pàrlamaid ùir na h-Alba. Tha na leanas mar thoradh air an t-seòl seo.
+
+Mus tionndaidh sinn gu ar molaidhean, bu mhath leinn ar dòchas a dhaingneachadh gum bi na molaidhean sin a tha an raointean comais Pàrlamaid na h-Alba air an toirt gu buil le aon reachd sa Phàrlamaid ùir, Achd Ghàidhlig, anns am biodh forailean a dhèanadh cinnteach à leasachadh cho-leanailteach air reachd sam bith eile le buntainneas. A thaobh chùisean an comas laghail Pàrlamaid Westminster, tha sinn an dòchas gu faod raighailtean leithid seo cuideachd an toirt gu buil le aon reachd sam biodh forailean a dhèanadh cinnteach à leasachadh cho-leanailteach air reachd sam bith eile le buntainneas.
+
+Bu mhath leinn a dhaingneachadh gum bu chòir do dh’Achd Gàidhlig sam bith tòiseachadh le cur an cèill prionnsabal dligheachais cho-ionnan do Ghàidhlig is do Bheurla an Alba. Bhiodh am prionnsabal seo a’ ciallachadh còirichean sònraichte bunaiteach a thaobh sheirbhisean tro mheadhan na Gàidhlig do dh’uile luchd-cleachdaidh na Gàidhlig an àite sam bith an Alba. Ann an ro-ràdh Achd na Cuimris 1993, tha aithris mar seo a thaobh prionnsabal dligheachais cho-ionnan do Chuimris is Beurla an giollachd gnothaich phoblaich is riarachadh ceartais sa Chuimrigh. Bhiodh ar dùil aig a’ char as lugha ri ro-ràdh dhen t-seòrsa seo an Achd Ghàidhlig sam bith. Ged tha, an Achd na Cuimris 1993, tha e coltach nach eil am prionnsabal seo a’ buntainn ach ri ullachadh sgeamaichean cànaine le buidhnean poblach. Bhiodh dùil againn nach biodh am prionnsabal air chor sam bith cho cuibhrichte an Achd Ghàidhlig ach gum buineadh e ris a h-uile raon de bheatha phoblach air a bheil smachd laghail aig Pàrlamaid na h-Alba. Bu chòir do phrionnsabal dligheachais cho-ionnan a bhith coithcheann. Cuideachd, dh’fhaodte ràdh gu bheil suidheachadh a’ phrionnsabail seo an ro-ràdh Achd na Cuimris 1993 a’ bacadh a bhuaidh laghail; b’ fhèarr leinn aithris dhen t-seòrsa seo a bhith an am forailean na h-Achd fhèin.
+
+A) Foghlam
+
+A thaobh foghlaim, bu chòir gur h-e co-ionnanachd ri foghlam tro mheadhan na Beurla prionnsabal bunaiteach Achd na Gàidhlig. Le sin, tha sinn a’ ciallachadh gum biodh e mar chòir aig na h-uile a roghnaicheas foghlam tro mheadhan na Gàidhlig dhan cuid cloinne an cothrom sin a bhith aca bho ìre fo aois sgoile gu ìre adhartach; tha sinn a’ tuigsinn nach eil “co-ionnanachd” an giollachd a’ ciallachadh giollachd “gun eadardhealachadh” sam bith.
+
+Tha aithne againn, ged tha, far nach eil ach iarrtas ìseal air foghlam tro mheadhan na Gàidhlig an sgìrean sònraichte ùghdarrasan foghlaim, gu faod uallach trom ionmhais
+
+[TD 2]
+
+tuiteam air ùghdarrasan nam biodh e mar thur dhleasdanas orra leithid sin de dh’fhoghlam a thairgsinn. Mar sin, an ceartuair co-dhiù, tha sinn a’ meas iomchaidh gum bi an dleasdanas foghlam tro mheadhan na Gàidhlig a liubhairt an crochadh air iarraidh fhreagarrach a bhith ann air a shon.
+
+Air a’ char as lugha, dh’fheumadh Achd na Gàidhlig na leanas iarraidh:
+
+A) 1. Ughdarrasan Foghlaim a bhith liubhairt foghlaim tro mheadhan na Gàidhlig aig a h-uile ìre far a bheil iarrtas reusanta. Airson socrachadh cuin a ghabhar os làimh dleasdanas mar seo, bu chòir “iarrtas reusanta” a mhìneachadh mar iarrtas às leth 5 sgoilear no còrr fo aois sgoile no sa bhun-sgoil. Bu chòir an dleasdanas seo ainmeachadh mar chòir phàrant. Seach gu bheil foghlam sa bhitheantas ga thairgsinn air àrd-ìre le deifir luchd-teagaisg an cuspairean eadar-dhealaichte, bu chòir an dleasdanas airson foghlaim tro mheadhan na Gàidhlig, sa chiad dol-a-mach co-dhiù, a chumail ri suidheachaidhean far a bheil iarrtas reusanta, mar tha mìnichte gu h-àrd, airson teagaisg an cuspair sònraichte. Far a bheil an sgoilear/an t-oileanach air tighinn gu inbheachd, tòimhsear an t-iarrtas a-rèir iarrtais on sgoilear/oileanach fhèin.
+
+A) 2. Tha sinn a’ cur fàilte air a’ chiad sgoil a tha a-mhàin airson foghlaim tro mheadhan na Gàidhlig a chuir Baile Ghlaschu air chois, agus tha sinn a’ cur luach air an taic a thug Oifis na h-Albann dhan iomairt seo. Tha a’ choimhearsnachd Ghàidhlig ag aithneachadh nam buannachd foghlamach is sòisealta an sgoiltean mar seo, agus tha iad gam meas mar an ath cheum reustanta an leasachadh foghlam tro mheadhan na Gàidhlig. Tha sinn dhen bheachd gum bu chòir dleasdanas reachdail a bhith ann airson foghlam tro mheadhan na Gàidhlig a thabhann an sgoiltean mar seo far a bheil iarrtas gu leòr. Tha sinn a’ tuigsinn gu bheil fior chosgais an cur sgoiltean mar seo air chois, agus iomadh cuspair eile co-cheangailte riutha. Mar sin, tha sinn riaraichte, an dràsda, le aithne dhan phionnsabal mìnichte an seo. Chuireamaid fàilte, ged tha, air co-luadar le Oifis na h-Albann, Ughdarrasan Foghlaim ionadail agus buidhnean eile aig a bheil ùidh gus soilleireachadh dè na h-ìrean iarrais a dh’fheumte airson a’ chòir seo a chur an sàs.
+
+A) 3. Bu chòir mothachadh a dhèanamh air luach na Gàidhlig agus a’ chultair na cois ann an leasachadh na h-Alba agus dòigh beatha an latha ’n diugh le bhith toirt àire do theagasg eachdraidh na cànaine is a’ chultair agus an dleasdanas aig an àm seo mar phrìomh phàirt de chuiricealam na bun-sgoile is na h-àrd-sgoile.
+
+A) 4. Gus ionnsachadh leantalachd do dh’oileanaich a dhaingneachadh, feumar an ìre chuingichte de dh’fhoghlam adhartach tro mheadhan na Gàidhlig a tha ri fhaighinn an dràsda a leudachadh le maoin iomchaidh do Shabhal Mòr Ostaig agus le taic dhan tuilleadh leasachaidh an colaisdean agus ionadan coimhearsnachd Oilthigh na Gàidhealtachd is nan Eilean a thathar a’ cur air adhart.
+
+Gus an solar deatamach reachdail seo a thoirt gu buil, feumaidh Achd na Gàidhlig dèanamh cinnteach gum bi bun-structur nas treasa is nas taiceile air a stèidheachadh. Feumaidh na forailean a leanas a bhith na leithid sin de reachdas:
+
+A) 5. Bu chòir dleasdanas reachdail a bhith aig Buidheann Gnìomh na h-Alba dèanamh cinnteach gun coinnichear ri cosgaisean sam bith a bharrachd a dh’èireas à stèidheachadh aonad na sgoil airson foghlaim tro mheadhan na Gàidhlig nuair a bhios iarrtas gu leòr bho phàrantan. Mar sin, a’ leantainn an t-siostaim a tha ann an drasda, bu chòir dha Bhuidheann Gnìomh na h-Alba cosgaisean mar sin a phàigheadh mar thaic do dh’ ughdarrasan foghlaim. Tha Oifis na h-Albann mar tha a’ dèanamh sin fo
+
+[TD 3]
+
+Riaghailtean nan Tabhartasan airson Foghlaim Gàidhlig (Alba) 1986, agus bu chòir an sgeama seo a leudachadh no innleachd eile dhealbh. Dh’fheumadh an ìre ionmhais seo, a’ tighinn dìreach bho Phàrlamaid na h-Alba gu Ughdarrasan Foghlaim, leantainn gus am bi foghlam tro mheadhan na Gàidhlig, mar bu chòir dha, an luib prìomh-shruth an fhoghlaim, no co-dhiù gus an daingnich rannsachadh neo-eisimeileach le maoin bhon Riaghaltas nach eil foghlam tro mheadhan na Gàidhlig a’ cur barrachd chosgaisean air Ughdarrasan Foghlaim.
+
+A) 6. Feumar dèiligeadh gun dàil ri gainnead luchd-teagaisg tro mheadhan na Gàidhlig ma tha foghlam tro mheadhan na Gàidhlig ri soirbheachadh agus iarrtas phàrant fo na reachdan san amharc ri shàsachadh. Bu chòir dhan lagh toirt air Bhuidheann Gnìomh na h-Alba measadh bliadhnail a dhèanamh air feumlachdan agus tuilleadh ionmhais a bhuileachadh air ionadan foghlam luchd-teagaisg, ma nochdas am measadh feum orra, gus am bi iarrtas is toradh cothromaichte.
+
+A) 7. Dh’fheumte ciad trèanadh luchd-teasgaisg a leasachadh gus na comasan is na sgilean sònraichte chòmhdach air am biodh feum an teasgasg tro mheadhan na Gàidhlig, le cùrsaichean air an liubhairt an Gàidhlig a ruigeadh air teisteanas bho Chomhairle Teagaisg Choitcheann. Bhiodh feum cuideachd air trèanadh freagarrach ion-sheirbhis a thairgsinn air stèidh raighailtich aig ìre ionadail agus nàiseanta.
+
+A) 8. Is e adhbhar uallaich a tha ann an gainnead stuthan ionnsachaidh is teagaisg agus am feum a tha air seirbhis leasachaidh cuiricealaim. Dh’fheumadh Achd na Gàidhlig dèanamh cinnteach gu faigh Ionad Nàiseanta Ghoireasan airson stuthan teagaisg Gàidhlig, a tha an Riaghaltas a’ cur air chois an ceartuair, maoineachadh iomchaidh bho Bhuidheann Gnìomh na h-Alba agus taic bho structuran leasachadh ionadail ghoireasan. Tha sinn a’ moladh gu feumadh an reachdas measadh dà uair sa bhliadhna iarraidh air feumlachdan a thaobh stuthan teagaisg. Bu chòir cuideachd sgeama thabhartasan a stèidheachadh a bheir taic do dh’fhoillsichearan foghlaim le ullachadh is sgaoileadh fregarrach.
+
+B) Gàidhlig agus Buidhnean Poblach
+(nam measg Pàrlamaid na h-Alba)
+
+B) 1. Poileasadhean Gàidhlig airson Bhuidhnean Phoblach
+
+Sa phaipear againn “Inbhe Thèarainte dhan Ghàidhlig” mhol sinn gu feumadh deifir bhuidhnean poblach Poileasaidhean Gàidhlig a dheasachadh fo Achd Gàidhlig. Tha sinn a’ tuigsinn gur h-e cùis dhuilich a tha seo, an dà chuid a thaobh modh obrachaidh agus brìgh. Tha duilgheadas na chur an gnìomh ri linn a’ cheangail eadar a leithid de Phoileasaidhean agus a’ Phàrlamaid ùr is Buidheann Gnìomh ùr na h-Alba, gun an structuran a thaobh chomataidhean is mhinistearan fhathast air an suidheachadh; agus ri linn a’ cheangail le ceist nas fharsainge a thaobh forailean Achd na Gàidhlig san iomlan a chur an gnìomh is a thoirt gu buil. Tha an tuilleadh deasbaid air a’ chùis sin san ath earran dhen phaipear seo. Tha ceist mun bhrìgh an cois an duilgheadais a’ dealbh suidheachadh coitcheann poileasaidh do bhuidhnean poblach a tha glè eadar-dhealaichte a thaobh an gnè agus an dàimh ri Gàidhlig. Tha deifir mòr eadar Bòrd Slàinte nan Eilean Siar is Comhairle nan Ealan an Alba, agus eadar Comhairle na Gàidhealtachd is Comhairle Crìochan na h-Alba.
+
+Tha sinn a’ tòiseachadh, ged tha, le ath-aithris a’ phrionnsabail choitchinn sa Phaipear Inbhe gu feum gach buidheann phoblach ag obair an Alba poileasaidh Gàidhlig a chur air adhart an àm reusanta an dèidh Achd na Gàidhlig a reachdachadh; tha sinn a’
+
+[TD 4]
+
+moladh trì bliadhna. Fo Achd na Cuimris 1993, tha earran 6 ag iarraidh gu feum raon farsaing de “bhuidhnean poblach” clàraichte uallachadh a dhèanamh agus aonta fhaighinn airson sgeama Cuimris. Biodh liosta mar sin freagarrach an Alba (an dèidh an leasachaidh riatanaich a thaobh structuran foirmeil eadar-dhealaichte an Alba), agus mholamaid na leanas a bhith oirre: Pàrlamaid na h-Alba, Oifis na h-Albann, comhairlean sgìre is coimhearsnachd air fad; ùghdarrasan poilis, teine agus slàinte; urrrasan <eng>NHS<gai>; Ughdarrasan Seirbhisean Slàinte Teaghlaich agus Comhairlean Slàinte Coimhearsnachd; Companaidhean Iomairt Ionadail uile; Comhairle nan Ealan an Alba; Ughdarras nan Croitearan; Comhairle Maoin Foghlaim Adhartaich an Alba agus Comhairle Maoin Foghlaim Ard-ìre an Alba; comainn foghlaim adhartaich agus àrd-ìre. Mar a tha ainmichte sa Phaipear Inbhe, bu chòir do gach meur dhen Riaghaltas fo rianachd <eng>Whitehall<gai> a thug ag obair an Alba poileasaidh a dheasachadh cuideachd.
+
+Mar a tha ainmichte sa Phaipear Inbhe cuideachd, dh’fheumadh poileasaidhean Gàidhlig mar seo dèiligeadh ris na raointean a leanas, mar a fhreagras dha gach buidhinn shònraichte an sàs ann: (1) co-luadar leis a’ mhòr-shluagh; (2) Gàidhlig air soidhnichean pobach; (3) liubhairt sheirbhisean sòisealta; agus (4) solar foghlaim. Faodar iùl mionaideach mu chuspair phlanaichean mar seo ullachadh còmhla ris a’ bhuidhinn comhairleachaidh a tha mìnichte gu h-ìseal, le aonta bho Bhuidheann Gnìomh na h-Alba. Feumar aire thoirt do dhòigh deasachaidh is aontachaidh nam poileasaidhean seo, a thuilleadh air a’ mhodh san teid an sparradh, agus beachdaichear air seo gu h-ìseal. Tha sinn a’ moladh, ged tha, iùl choitcheann reachdail ann an sgìrean rianachd riaghaltais ionadail (an ceartuair, sgìrean Ughdarrasan Ionadail) far a bheil co-dhiù 30% de shluagh na sgìre a’ bruidhinn Gàidhlig, gum bi Gàidhlig is Beurla air stèidh gu tur co-ionnan, agus feumaidh a h-uile buideann phoblach a tha ag obair sna sgìrean sin a bhith air an stiùireadh le prionnsasbal làn dhà-chànanais ann an deasachadh am poileasaidh cànaine. Bu chòir dhan lagh iùl reachdail a stèidheachadh gum biodh ìrean nas àirde de sheirbhisean Gàidhlig, gu ìre faisg air dà-chànanas am prìomh raointean sònraichte mar fhoghlam, anns na sgìrean rianachd sin far am biodh roinn mhath de luchd-labhairt Gàidhlig (can 2,500 neach a-rèir fiosrachaidh às a’ chunntas-sluaigh mu dheireadh, no co-dhiù 10% dhen t-sluagh).
+
+Tha sinn dhen bheachd gu feumar buidheann comhairleachaidh a chruthachadh fo Achd na Gàidhlig, is dòcha Bòrd Comhairleachaidh na Gàidhlig, air an taghadh agus an urra ri Buidheann Gnìomh na h-Alba agus air am bi daoine le ealantas an leasachadh cànaine a bheir taic ag ullachadh a leithid sin de phoileasaidhean cànaine. Bu chòir, ged tha, air a’ cheann thall aonta Buidheann Gnìomh na h-Alba fhaighinn ris na poileasaidhean. Tha sinn dhen bheachd gum bu chòir, ron aonta, gach poileasaidh a chur fa chomhair Rannsachair na Gàidhlig (faic earran C) 4. gu h-ìseal), “A’ toirt gu buil Dleasnasan is Còirichean Achd na Gàidhlig”), a dh’fheumas measasdh a dhèanamh do Bhuidhinn Gnìomh na h-Alba mus co-dhùin iad a dhol leis a’ phoileasaidh no na agaidh.
+
+Tha sinn a’ moladh gu làidir Ministear le uallach sònraichte airson na Gàidhlig a shuidheachadh mar phàirt de Bhuidheann Gnìomh na h-Alba. Sa phaipear Inbhe, tha sinn cuideachd air a mholadh gun gabh Pàrlamaid na h-Alba fhèin pàirt bhunaiteach san iomairt planadh cànaine a tha air a mhìneachadh. Tha sinn mar tha air a mholadh Comataidh Ghàidhlig a stèidheachadh a bheir taic do Bhuidheann Gnìomh na h-Alba agus, gu dearbh, dhan Mhinistear le uallach na Gàidhlig ann a bhith a’ coilionadh nan dleasdanasan seo fo Achd na Gàidhlig.
+
+Air sàillibh nan teagamhan a thaobh structur comataidh na Pàrlamaid agus structur ministreil a’ Bhuidheann Gnìomh, ged tha, tha sinn a’ meas iomchaidh gun cuir
+
+[TD 5]
+
+Buidheann Gnìomh na h-Alba air chois buidheann obrach oifigeil, le Ministear na Gàidhlig sa chathair, agus le riochdachadh bho Phàrlamaid, bho ChnaG, bho bhuidhnean Gàidhlig eile agus cho chuid dhe na buidhnean poblach air an toireadh seo buaidh, nam measg Buidheann Gnìomh na h-Alba. Chleachdadh a’ bhuidheann obrach na prionnsabail ro-ainmichte mar stèidh airson leasachaidh air na structuran gnìomh is structuran pàrlamaid freagarrach, agus iùl iomchaidh airson poileasaidhean Gàidhlig a chruthachadh.
+
+B) 2. Gàidhlig sa Phàrlamaid
+
+Tha Aithisg na Buidheann Comhairleachaidh is Stiùiridh iar Pàrlamaid na h-Alba (Aithisg CSG) air àireamh de cheuman feumail a mholadh a thaobh Gàidhlig sa Phàrlamaid. A dh’aindeòin sin, tha grunn cheistean cudromach gun fhreagairt, agus tha beagan coltais nach eil na molaidhean car coitcheann an Aithisg CSG cho farsaing na cho fialaidh is a bha san amharc nuair a dh’ fhoillsicheadh iad anmoch an uiridh.
+
+Tha an CSG air na leanas a mholadh do Bhuidhinn Pàrlamaid na h-Alba a tha sinn a’ tuigsinn a chumas air adhart an obair a thòisich CSG:
+
+B) 2.1 “Gum bi goireasan eadar-theangachaidh air an solar–is e sin uidheam eadar-theangachaidh agus bun-structur làimhseachaidh”. Tha seo ceart gu leòr agus tha coltas gu bheil an t-ullachadh riantach air dòigh, gun an còrr ri dhèanamh aig an ìre seo ach daingneachadh gu bheil na goireasan seo gu bhith an dachaigh gheàrr-ùine na Pàrlamaid san Talla-cruinneachaidh Choitcheann, agus nach ann a-mhàin san togalach bhuan.
+
+B) 2.2. “Gu feum Buill a tha deònach òraid Ghàidhlig a liubhairt sa Phàrlamaid fios a thoirt ro làimh dhan Cheann-suidhe gus gun cuirear goireasan eadar-theangachaidh air dòigh”. Is e beachd reusanta a tha ann am fios ro làimh seach nach bithear a’ cleachdadh Gàidhlig ro thrice agus ’s e mi-fheum de ghoireasan a bhiodh ann an eadar-theangaiche làn-ùine bhith an làthair tron h-uile giollachd sa Phàrlamaid. Cha ghabh, ged tha, am fios a bhith ro fhada ro làimh. Feumaidh Buill cothrom farsaing a bhith aca an roghainn na Gàidhlig, agus dhèanadh cus cuideim air a’ chòir seo milleadh mòr air inbhe na Gàidhlig mar chànain oifigeil sa Phàrlamaid. Tha aithne dha seo na chuspair cudromach an eachdraidh agus ’s e bacadh eachdraidheil a bhiodh ann an dìth an cothrom seo a dhaingneachadh. Tha sinn a’ moladh nach bi an rabhadh nas fhaide na ceithir uairean a thìde, gus tomhas de dheòin is dligheachas a bhith aig a’ chòir Gàidhlig a chleachdadh. Cha bhiodh ùine nas fhaide na seo idir iomchaidh. A bharrachd, tha e deatamach airson deifir adhbharan air an leudaichear gu h-ìseal, gu fasdaidhear eadar-theangaiche no eadar-theangaichean air stèidh làn-ùine mar phàirt de luchd-obrach na Pàrlamaid fhèin, chan ann an suidheachadh sònraichte, geàrr-ùine. Thoiribh aire, an coimeas, nach bi feum air fios ro làimh a thaobh Cuimris sa Chòmhdhail Chuimrich agus gu bheil fichead (20) eadar-theangaiche làn-ùine air am fasdadh mar tha mar phàirt de luchd-obrach na Còmhdhail fhèin. Ged a dh’fhaodte chantainn gur h-e fìor mhionchuid de shluagh na Cuimrigh a tha bruidhinn Cuimris, bidh eadar-theangaichean air am fasdadh cuideachd aig Còmhdhail Eirinn a Tuath gus cothrom a thoirt Gaelige agus Albais Ulaidh a chleachdadh. Tha sinn a’ tuigsinn gu bheil eadar-theangaichean Gaelige air fasdadh aig a’ Chòmhdhail seo mar tha agus gu bheil iad a nis an dùil eadar-theangaichean Albais Ulaidh fhasdadh.
+
+B) 2.3 “Nach bu chòir ullachadh a dhèanamh sa chiad dol-a-mach airson eadar-theangachadh bho Bheurla gu Gàidhlig no cànainean sam bith eile; ach gum bu chòir dhan Phàrlamid fhèin, aon uair ’s gum bi i stèidhichte, a rèiteach ma tha i deònach
+
+[TD 6]
+
+barrachd eadar-theangachaidh a chur air dòigh”. Chuireamaid fàilte air mean-bheachdachadh air a’ chùis le Pàrlamaid na h-Alba.
+
+B) 2.4 “Gum bu chòir soidhnicheanan togalach na Pàrlamaid a bhith an Gàidhlig is am Beurla”. Gabhaidh an rùn seo breithneachadh an iomadh dòigh agus tha sinn a’ moladh iùil nas soilleire is nas fharsainge. ’S e cuspair cudromach a tha ann an soidhnichean dà-chànanach aig a bheil buaidh bhrìghmhor air inbhe is iomhaigh na cànaine. Cho fad ’s a ghabhas, tha sinn a’ moladh gum bi inbhe na Gàidhlig co-ionnan ris a’ Bheurla. Tha soidhnichean nan dòigh shìmplidh nach eil ro chosgail air seo a thoirt gu buil. Tha an t-àm glè chudromach cuideachd seach gu bheil e mòran nas saoire is nas fhasa soidhnichean dà-chànanach a chur suas sa chiad dol-a-mach na nas fhaide air adhart. Is e an aon chuspair mu dheireadh an seo gum biodh stiùireadh mu shoidhnichean dà-chànanach–is e sin briathrachas gach soidhne, agus dèanamh cinnteach à aonta le prionnsabal shoidhnichean dhà-chànanach–mar dhleasdanas cudromach oig oifigeach Gàidhlig air fhasdadh leis a’ Phàrlamaid, dreuchd a tha sinn a’ moladh gu làidir.
+
+B) 2.5 “Gum bu chòir an Aithisg Oifigeil air giollachd na Pàrlamaid a bhith foillsichte san àbhaist am Beurla a-mhàin, agus òraidean sa Phàrlamaid an cànainean eile seach Beurla is Gàidhlig a bhith san Aithisg Oifigeil san eadar-theangachadh Beurla a-mhàin”; “gum bu chòir òraidean sa Phàrlamaid an Gàidhlig a bhith foillsichte san Aithisg oifigeil sa Ghàidhlig, le eadar-theangachadh Beurla”; agus “gum bu chòir do Bhall a’ dèanamh òraid sa Ghàidhlig leth-bhreac dhith a chur gun Aithisg Oifigeil an Gàidhlig le eadar-theangachadh Beurla”. Tha feum air puingean mhìneachaidh an seo. Tha gabhail ris a’ phrionnsabal gum bu chòir òraidean an Gàidhlig fhoillseachadh an Gàidhlig na shàr thaisbeanadh air inbhe na cànaine, agus tha fàilte ri chur air sin. Bu chòir, ged tha, goireasan pàrlamaid a bhith ann airson taice le eadar-theangachadh òraidean Gàidhlig: is e sin, dh’fheumadh neach-dreuchd eadar-theangachaidh a bhith mar thaic a’ deasachadh òraidean Gàidhlig do bhuill deònach a’ Ghàidhlig a chleachdadh, is cha bu chòir fhàgail an urra ri buill fhèin gu h-iomlan. ’S e a’ phuing mu dheireadh seo as cudromaiche seach gu bheil e ciallachadh cleachadh na Gàidhlig sa Phàrlamaid a ghnàthachadh, agus cuideachd a’ nochdadh an fheum a tha air luchd-dreuchd làn-ùine.
+
+B) 2.6 “Gum bu chòir do dh’ionad fiosrachaidh poblach na Pàrlamaid cuairt-fhiosan cunbhalach a thoirt a-mach an Gàidhlig ag amas gu sònraichte air an t-sluagh a bhruidhneas a’ Ghàidhlig”. Tha feum air a’ mholadh chudromach seo a leudachadh an dà dhòigh. Sa chiad àite, tha sinn a’ moladh gur h-ann uair no dhà sa mhios a bhiodh iomchaidh na cuairt-fhiosan seo a nochdadh. San dàrna àite, tha sinn a’ daingneachadh gum bu chòir luchd-dreuchd fasdaichte chleachdadh airson na h-obrach seo. Bhiodh deasachadh a leithid de chuairt-fhiosan seo, coltach ri stiùireadh shoidhnichean dhà-chànanach, freagarrach aig Oifigeach Pàrlamaid fasdaichte, leis an eadar-theangaiche fasdaichte na urra gu h-iomlan ri eadar-theangachadh an aithris is an sgrìobhadh.
+
+Bha grunn chuspairean cudromach eile mun Phàrlamaid ris nach do dhèilig an CSG:
+
+B) 3.1 Cleachdadh Gàidhlig air seirbhisean cian-teacs na Pàrlamaid, lìon-làraich, cinn-litir is eile. Mar a tha le soidhnichean, bu chòir dhaibh sin uile bhith dà-chànanach bho thus, agus maoin freagarrach air a chur a thaobh a nì cinnteach à seo. A rithist, tha cosgaisean mòran nas ìsle ma nithear deasachadh aig toiseach gnothaich: tha e gu math nas fhasa lion-làrach dà-chànanach a dhealbh na feuchainn ri lìon-làrach aon-chànanach am bith mar tha ath-dhèanamh no ath-ìnnleachadh.
+
+[TD 7]
+
+B) 3.2 Còir luchd-taghaidh sgrìobhadh gu BPA na Gàidhlig agus freagairtean fhaighinn na Gàidhlig. Bu chòir seo a mheas fìor èiginneach ma tha Gàidhlig gus inbhe oifigeil fhaighinn. Tha caochladh ùghdarrasan ionadail aig nach eil ceangal làidir ri Gàidhlig, nam measg Comhairle Baile Dhuin Eideann, air strìochdadh dhan phrionnsabal seo mar tha. A rithist, feumaidh solar ceart sheirbhisean mar seo seirbhisean eadar-theangaiche no eadar-theangaichean fasdaichte làn-ùine a chothaicheas ri feuman na cuid seo agus nithean gnàthach eile de ghnothach na Pàrlamaid.
+
+B) 3.3 Luchd-obrach a thaobh na Gàidhlig. A’ leantainn air na tha gu h-àrd, tha sinn a’ moladh triùir neach-obrach, aig a’ char as lugha, a shuidheachadh dhan Phàrlamaid: (1) oifigeach fiosrachaidh is gnìomh a ghabhas uallach fiosrachaidh mu Ghàidhlig sa Phàrlamid fhèin agus dha na meadhanan is dhan mhòr-shluagh, agus a bheir taic le cur an gnìomh agus sparradh poileasaidhean taisbeanach na Pàrlamaid a thaobh Gàidhlig, m.e. solar shoidhnichean dhà-chànanach, (2) eadar-theangaiche (no eadar-theangaichean) fasdaichte le teisteanas aig am bi dleasdanas paipearan is òraidean pàrlamaid eadar-theangachadh, agus (3) teigneòlaiche comasach an Gàidhlig a dheasaicheas teacs Ghàidhlig airson seirbhis cian-teacs na Pàrlamaid (dh’fhaodadh seo a bhith an luib dhleasdanasan eile, leithid prìomh uallach airson pìomh sheirbhis na Beurla).
+
+B) 3.4 Eadar-theangachadh paipearan pàrlamaid. Ged a tha sin nag aideachadh gur h-e Beurla a-mhàin a bu chòir a chleachdadh airson reachdan, riaghailtean agus ionnleachdan reachdail, tha sinn a’ moladh gum biodh taghadh riaghailteach farsaing de phaipearan air an cur a-mach an riochd Gàidhlig, gu h-àraidh an fheadhainn sin airson an sgaoileadh air a’ mhòr-shluagh, mar sin a’ cuideachadh le gnàthachadh na Gàidhlig sa Phàrlamaid. Chan e rud gu tur ùr a bhiodh an seo ach leudachadh nàdarra de ghnàths Oifis na h-Albann an dràsda. Gun teagamh, tha seo a’ taisbeanadh as ùr an fheum air eadar-theangaiche no eadar-theangaichean fasdaichte.
+
+B) 3.5 Mu dheireadh, agus an nì as cudromaiche, ceist Comataidh no Fo-chomataidh Sheasmhach Ghàidhlig agus a dleasdanas. Ged a tha structure comataidh Pàrlamaid na h-Alba an urra ris a’ Phàrlamaid fhèin, tha sinn a’ moladh, mar a tha aig B) 1. gu h-àrd, “Poileasaidhean Gàidhlig airson Bhuidhnean Phoblach”, gun cruthaichear buidheann obrach oifigeil a bhreithnicheas air na cùisean seo. Mar a chomharraicheadh, bu chòir ma Ministear le uallach airson na Gàidhlig a bhith sa chathair aig a’ bhuidhinn obrach, agus riochdachadh a bhith oirre bhon Phàrlamaid, bho ChnaG, bho bhuidhnean Gàidhlig eile agus bho chuid dhe na buidhnean poblach air an toireach seo buaidh, nam measg Buidheann Gnìomh na h-Alba.
+
+C) Gàidhlig agus an Lagh
+
+C) 1. Na Cùirtean:
+
+Sa Phaipear Inbhe, tha sinn a’ moladh còir reachdail choitcheann a stèidheachadh dhan h-uile neach a nochdas fo chomhair uile chùirtean le ùghdarras laghail coitcheann (a thaobh lagh na h-eucorach no sìobhalta), cùirtean-rèite rianachd agus buidhnean breitheach no, mar gum bitheadh, breitheach sam bith eile gum faod iad an cùis a chur an cèill agus fianais a thoirt tro mheadhan na Gàidhlig. Dh’fheumadh an neach “rabhadh iomchaidh” a thoirt dhen rùn a bhiod aige/aice thoirt dhan chùirt/chùirt-rèite agus dhan neach/fheadhainn eile a bha an luib na cùise. Bhiodh e an urra ri Ughdarrasan Cùirt na h-Alba eadar-theangaichean a lorg is a phàigheadh.
+
+Tha an dleasnas seo san fharsaingeachd a-rèir earrann 22 de dh’Achd na Cuimris a tha ceadachadh do neach sam bith, neach-fianais no eile Cuimris a bhruidhinn ma thogras
+
+[TD 8]
+
+iad ann an giollachd laghail sam bith sa Chuimrigh, cho fad ’s a bheir iad ro-fhios dligheach a thaobh riaghailtean na cùirte. Bhiodh e an urra ri Pàrlamaid na h-Alba dèanamh cinnteach seirbhisean eadar-theangachaidh iomchaidh a bhith ri làimh.
+
+Tha sinn a’ toirt aire nach eil Achd na Cuimris a’ cur an cèill ach cothrom Cuimris a “bhruidhinn” le neach sam bith, agus, mar sin, chan eil coltas gu bheil solar sam bith ga dhèanamh airson paipearan sgrìobhte is eile. Air an aon làimh, ma tha Gàidhlig a’ dol a dh’fhaighinn “dligheachas co-ionnan” ri Beurla, tha argamaid ann gum bu chòir cothrom a bhith aig neach a h-uile taobh dhe chuid/cuid gnothaich laghail a làimhseachadh sa Ghàidhlig. Air an làimh eile, tha aithne againn gu faodadh fìor dhuilgheadas maoin a bhith an cois an cothrom seo a thairgsinn. Mar sin tha sinn a’ moladh gu faigh a’ Ghàidhlig giollachd co-ionnan ri Cuimris, agus gu lean Achd na Gàidhlig briathran earrann 22 de dh’Achd na Cuimris 1993.
+
+Tha sinn gu làidir dhen bheachd gu feum còir mar seo a bhith air stèidh nàiseanta, chan ann ceangailte air mhodh ioralta, gun sheagh ri corra àite sgìreil: is e sin còir Gàidhlig a chleachdadh san cùirtean a-mhàin an “sgìrean far am bruidhnear a’ Ghàidhlig”, leithid nan Eilean Siar. Tha seirbhisean sònraichte tro mheadhan na Gàidhlig mar a tha foghlam air am bu chòir còir a bhith aig muinntir Alba gu lèir–gu cinnteach, luchd-labhairt na Gàidhlig uile–ge b’e cèarn sam bi iad a’ fuireach. Ged is dòcha gum biodh e doirbh eadar-theangaiche lorg an sgìre dhen dùthaich far nach eil mòran a’ bruidhinn na Gàidhlig, gabhaidh fuasgladh riarachail a thoirt air a’ cheist seo le iarrtas gu faigh a’ chùirt ro-fhios iomchaidh a bheir ùine gu leòr dhan riaghaltas eadar-theangaiche a lorg.
+
+C) 2. Gàidhlig agus Paipearan Laghail/Poblach
+
+Tha sinn cuideachd air a mholadh sa Phaipear Inbhe gun leasaichte na laghan gu lèir a bhuineas ri clàradh ainmean pearsanta, laghan taghaidh gu lèir, laghan a thaobh riaghailtean is co-chorpachadh chompanaidhean, stèidheachadh charthannas, urrasan, sealbhadaireachd agus co-roinn gus cleachdadh ainmean is mìneachadh Gàidhlig (m.e. co-chorpaichte, earranta is eile) a cheadachadh. A rithist, bhitheamaid a’ sireadh leantainn ri forailean Achd na Cuimris 1993 a tha a’ dèiligeadh sa choitcheannas ris an ceistean seo an earrannan 25-33. Far a bheil na forailean sin a’ toirt roghainn do Mhinistear na Stàite airson na Cuimrigh a thaobh solair tro mheadhan na Cuimris, dh’fhaodte roghainn mar sin a thoirt do Mhinistear na Gàidhlig, comataidh no fo-chomataidh na Gàidhlig, no dhan Mhinistear Roinne iomchaidh a dhèanadh co-dhùnadh air an toireadh Ministear na Gàidhlig, a’ chomataidh agus/no an fho-chomataidh ath-bhreithneachadh.
+
+Tha duilgheadasan an cois nam molaidhean seo, ged tha, seach gu bheil feadhainn dhe na raointean ris am buin iad, mar eisimpleir laghan taghaidh, laghan chompanaidhean is eile, nan “cuspairean glèidhte” fo Achd na h-Alba, agus, mar sin, chan urrainn dhaibh a bhith nam pàirt chorporra de dh’Achd Gàidhlig sam bith a bheireadh Pàrlamaid na h-Alba gu buil. Mar sin bu chòir dhuinn moladh solar freagarrach a chur air adhart na Achd na Gàidhlig a mholamaid a thoirte am follais aig Westminster.
+
+C) 3. Neo-leathachas
+
+Sa Phaipear Inbhe, mhol sinn gun dèanadh an riaghaltas an Cùmhnant Eòrpach Chòirichean Daonna na phàirt de lagh dùthchail na Rioghachd Aonaichte, ach gun rachadh am forail mu neo-leathachas an Artigeal 14 a neartachadh a thaobh nan
+
+[TD 9]
+
+Gàidheal is na Gàidhlig is mion-chànainean eile dhe leithid. Tha an riaghaltas mar tha air Caidreachas na h-Eòrpa ghabhail a-steach gu corporra, an cruth neo-leasaichte san fharsaingeachd, le Achd nan Còirichean Daonna. Chan eil e coltach gun dèanar an còrr leasachaichean, agus is e Westminster a ghabhadh gnothach ris co-dhiù.
+
+Mhol sinn cuideachd atharraichean an Ach Dàimh nan Cineal agus Achd Orduigh Poblaich a dhaingneachadh gum biodh tèarainteachd aig na Gàidheil is a’ Ghàidhlig fo na laghan seo co-ionnan ri muinntir mhion-chànainean eile. Is e cuspairean glèidhte tha seo cuideachd a dh’fheumadh reachdas Westminster. Chan eil sinn a’ moladh laghan mar seo a leasachadh gu h-àraidh airson na Gàidheil a thoirt a-steach fon tèarainteachd, ach tha sinn a’ moladh an leasachadh gus dèanamh soilleir gu bheil còmhdach ann do bhuill do choimhearsnachdan nam mion-chànainean mar a tha luchd-labhairt na Gàidhlig, na Cuimris is na Gaeilge.
+
+C) 4. A’ toirt gu buil Dleasnasan is Còirichean Achd na Gàidhlig:
+
+Tha grunn thaobhan air stiùireadh Achd Cànaine. Sa chiad àite tha dèiligeadh ri gearanan. San dàrna àite, tha cumail aire air an Achd agus an ìre seirbhis a tha i liubhairt, is dh’fhaodadh dleasdanas rannsachaidh a bhith an cois seo. San treas àite, tha comhairleachadh dhan riaghlatas agus seirbhisean taice dhan riaghaltas agus do bhuidhnean poblach a dh’fheumas an lagh a ghleidheadh, mar eisimpleir toirt comhairle ghleusda airson deasachadh is sgrùdadh innleachdan cànaine.
+
+Tha sinn a’ moladh na trì dleasdanasan seo a sgaradh, agus a’ chiad fhear, rannsachadh ghearanan fo Achd na Gàidhlig, a bhith an urra ri Oifis Rannsachair na Gàidhlig a bhiodh stèidhichte fon lagh. Bhiodh an Rannsachair agus luchd-obrach na h-Oifis neo-eisimeileach bho Bhuidhinn Gnìomh na h-Alba agus bhon Phàrlamaid fhad ’s a mhaireadh an dreuchd; bhiodh seo fada gu leòr airson urras a bhith air tomhas de neo-bhith ann, aon a thaobh dìth dleasdanasan coitcheann a choilionadh fon Achd no fo phoileasaidhean sònraichte airson cànaine (an luib seo cion poileasaidh iomchaidh a thoirt air adhart le buidhinn phoblaich), agus an roinn eile a thaobh dìth dhe leithid seo a tha buintinn gu dlùth ris an neach-gearain (m.e. cion foghlam tro mheadhan na Gàidhlig a liubhairt). Sa chiad roinn ghearanan, chan e a-mhàin cumhachdan farsaing rannsachaidh a bu chòir a bhith aig an Rannsachair ach an comas an lagh a sparradh, tro na cùirtean nam biodh feum, far an do dh’fhàilig an riaghaltas. San dàrna seòrsa ghearain, a thuilleadh air na cumhachdan seo, bhiodh còir a bharrachd aig neach-(luchd-)gearain e/i fhèin a thoirt na cùise fa chomhair nan cùirtean na tha e/i mi-riaraichte le co-dhùnadh an Rannsachair. Bu chòir do dh’Achd na Gàidhlig còmhnadh sònraichte chruthachadh a dh’fhosgladh an t-slighe dha na Cùirtean san dà shuidheachadh. Mu dheireadh, mar a tha ainmichte an earran B) 1. gu h-àrd, “Poileasaidhean Gàidhlig airson Bhuidhnean Phoblach”, bhiodh an t-uallach air an Rannsachair airson geur-mheasadh a dhèanamh air na poileasaidhean Gàidhlig uile a chruthaicheadh buidhnean phoblach.
+
+Tha sinn cuideachd a’ moladh Oifis shònraichte Coimiseanair na Gàidhlig a chruthachadh. Bhiodh dleasdanas eadar-dhealaichte is na b’ fharsainge aig a’ Choimiseanair. Chumadh e/i smachd is aire air cur an gnìomh Achd na Gàidhlig, làimhseachadh bhuidhnean phoblach air am planaichean cànaine, inbhe, ìre agus freagarrachd seirbhisean na Gàidhlig, seasamh a’ mhòr-shluaigh a thaobh nan seirbhisean sin, agus mar sin air adhart. Dh’fhaodadh an Coimiseanair aithisgean bhliadhnail a dheasachadh do Phàrlamaid na h-Alba, agus sgrùdaidean cunbhalach air cànain a chur air adhart air an toirte fiosrachadh dhan mhòr-shluagh cuideachd.
+
+[TD 10]
+
+Dh’fhaodadh an Coimiseanair cuideachd molaidhean a dhèanamh airson leasachaidhean riaghailteach/reachdail, agus chuireadh e air adhart rannsachadh air a’ bhuaidh chànaineach, shòisealta is eaconamach a bheir Achd na Gàidhlig agus poileasaidhean na Pàrlamaid sa choitcheannas. Mu dheireadh, bhiodh e an urra ri oifis a’ Choimiseanair mion-sgrùdadh a dhèanamh air buaidh uile reachdan is poileasaidhean an riaghaltais air a’ Ghàidhlig, agus fiosrachadh mun seo a thoirt do Mhinistear na Gàidhlig agus do mhinistear(an)/chomataidh(ean) sam bith a tha an sàs an deasachadh nan reachdan/nam poileasaidhean.
+
+Mu dheireadh, bu chòir buidheann a bhith ann, Bòrd Comhairleachaidh na Gàidhlig, ainmichte an earran B) 1. gu h-àrd, “Poileasaidhean Gàidhlig airson Bhuidhnean Phoblach”, aig am biodh ealantas proifeiseanta an deasachadh phlanaichean airson Gàidhlig, agus ann an cuspairean liubhairt sheirbhisean tro mheadhan na Gàidhlig. Tha sinn cuideachd a’ moladh gun stèidhichear air comhairle Bòrd Comhairleachaidh na Gàidhlig co-dhùnaidhean mu dhleasdanas is maoineachadh an caochladh bhuidhnean Gàidhlig shaor-thoileach, nam measg Comhairle nan Sgoiltean Araich, Comann an Luchd-Ionnsachaidh, Comann nam Pàrant and An Comunn Gàidhealach, a thuilleadh air na buidhnean Gàidhlig sin a tha nam pàirt dhen raon phoblach as fharsainge, leithid Pròiseact nan Ealan agus Iomairt Chaluim Chille. Seach gum bi am Bòrd seo gu dlùth an luib deasachadh poileasaidhean cànain bhuidhnean phoblach, bidh sàr chothrom aige poileasaidhean nam buidheann sin a cho-òrdanachadh an dàimh ris na buidhnean Gàidhlig seo. ’S e a’ bhuidheann obrach oifigeil, a tha mìnichte gu h-àrd, a bu chòir dèiligeadh ri modh suidheachaidh nan oifigeach is nam buidheann seo uile.
+
+D) Craoladh
+
+Sa Phaipear Inbhe, chomharraich sinn mòran dhe na duilgheadasan a tha aig craoladh tro mheadhan na Gàidhlig na dràsda, agus mhol sinn gum biodh reachdas ann airson seirbhis dhlùthaichte craolaidh Gàidhlig a chruthachadh aig am bi comas fàs gus coinneachadh ri feuman luchd-amais agus gus inbhe craolaidh àrdachadh ann an leasachadh na Gàidhlig agus tachartasan ealanta is cultarail an dàimh rithe.
+
+Tha sinn a’ cur fàilte air a’ bhuidhinn obrach a chaidh a shuidheachadh fo stiùireadh Alasdair Milne, agus gun deòin ro-bhreith a thoirt air obair na buidhne seo, chan eil sinn ach a’ dèanamh ath-aithris air ar taic làidir dha na molaidhean aig Niall Friseal na aithisg air craoladh Gàidhlig a chaidh fa chomhair Oifis na h-Albann. Tha sinn a’ comharrachadh, ged tha, gum bu chòir do leasachadh ùghdarras craolaidh Gàidhlig sam bith iùl a ghabhail bho dhà phrionnsabal. An toiseach, bu chòir dhan h-uile co-dhùnadh a thaobh structar is toradh na seirbhis a bhith, sa chiad dol-a-mach, air an stiùireadh leis a’ bhuaidh a’ dh’fhaodadh a bhith aca air coimhearsnachd na Gàidhlig. Bu chòir gu feumadh an t-seirbhis aithrisean cunbhalach a dheasachadh do Phàrlamaid na h-Alba is coimhearsnachd na Gàidhlig mun bhuaidh a tha aig a h-iomairt is a phrògramadh air a’ chànain. San dàrna àite, bu chòir do structar seirbhis dhe leithid seo dèanamh cinnteach gu bheil a luchd-gnìomh a’ riochdachadh coimhearsnachd na Gàidhlig agus cunntachail dhith. Bu chòir dhan bhuidhinn obrach, ainmichte an toiseach an earrann B) 1. gu àrd, “Poileasaidhean Gàidhlig airson Bhuidhnean Phoblach”, aire thoirt dha na cuspairean seo agus molaidhean a dheasachadh dhan taobh.
+
+Comunn na Gàidhlig
+Buidhneann Obrach Inbhe Thèarainte
+25 Ogmhios 1999
Index: corpas/code/CorpasXMLParser/inputFiles/4_Baardachd_Dhoomhnaill_Alasdair.txt
IDEA additional info:
Subsystem: com.intellij.openapi.diff.impl.patch.CharsetEP
<+>UTF-8
===================================================================
diff --git a/corpas/code/CorpasXMLParser/inputFiles/4_Baardachd_Dhoomhnaill_Alasdair.txt b/corpas/code/CorpasXMLParser/inputFiles/4_Baardachd_Dhoomhnaill_Alasdair.txt
new file mode 100644
--- /dev/null	(date 1605188025227)
+++ b/corpas/code/CorpasXMLParser/inputFiles/4_Baardachd_Dhoomhnaill_Alasdair.txt	(date 1605188025227)
@@ -0,0 +1,3470 @@
+[C 1]
+
+Bàrdachd
+Dhòmhnaill Alasdair
+
+Dòmhnall Alasdair Dòmhnallach,
+à Garrabost, Eilean Leòdhais
+
+Facal-toisich le Joan Dhòmhnallach
+nighean a’ Bhàird
+
+[C 2]
+
+Ma tha thu ag iarraidh bàrdachd a leughadh a th’ air a cur ri chèile le faireachdainn, grinneas, loinn agus tuigse, ’s e seo an leabhar dhut. Tha Dòmhnall Alasdair Dòmhnallach air a bhith a’ sgrìobhadh bàrdachd a-nis bho chionn iomadh bliadhna agus tha cuid dhith air nochdadh mu-thràth ann an diofar àiteachan.
+
+Anns a’ chruinneachadh seo tha cuspairean gaoil dhe gach seòrsa. Tha luinneagan sunndach ann cuideachd a bheir gàire agus fiamh-ghàire. A bharrachd air an sin tha e a’ togail chuspairean phoilitigeach, agus a’ toirt dhuinn iomradh làidir air cogadh ’s air sìth.
+
+Tha rud anns a’ bhàrdachd aige a chòrdas ri aois agus òige an là an-diugh agus ri na ginealaich a thig às an dèidh.
+
+Bidh mi taingeil gu sìorraidh
+Son gach brèagh’ là sèimh,
+A chaith mi cho riaraicht’
+An dìonachd Sea Jay.
+
+[C 3]
+
+Bàrdachd Dhòmhnaill Alasdair
+
+Dòmhnall Alasdair Dòmhnallach, à Garrabost, Eilean Leòdhais
+
+Facal-toisich le nighean a’ bhàird, Joan Dhòmhnallach
+
+Acair
+
+[TD 1]
+
+BARDACHD
+Dhòmhnaill Alasdair
+
+Dòmhnall Alasdair Dòmhnallach,
+à Garrabost, Eilean Leòdhais
+
+Facal-toisich le Joan Dhòmhnallach
+nighean a’ Bhàird,
+
+Acair
+
+[TD 2]
+
+Air fhoillseachadh ann an 1999 le Acair Earranta,
+7 Sràid Sheumais, Steòrnabhagh, Eilean Leòdhais
+
+Na còraichean uile glèidhte. Chan fhaodar pàirt sam bith den leabhar seo ath-riochdachadh an cruth sam bith, no an dòigh sam bith, gun chead ro-làimh bho Acair.
+
+© na bàrdachd agus an ro-ràdha Dòmhnall Alasdair Dòmhnallach
+© an fhacail-toisich Joan Dhòmhnallach
+© dealbh an Sea Jay Dòmhnall Alasdair Dòmhnallach
+© dealbh de Chuidhe ’n Dìoba air beulaibh an leabhair Leila Angus, Eòlas
+
+Tha Acair a’ toirt taing do Jo NicDhòmhnaill, airson an taghadh seo a dhèanamh à bàrdachd bràthair a h-athar
+
+Deilbhte, dèanta agus deasaichte le Acair a Clò-bhuailte le ColourBooks, Baile Ath Cliath
+
+Chuidich Comhairle nan Leabhraichean am foillsichear le cosgaisean an leabhair seo.
+
+Tha Acair taingeil do Chomunn Gàidhlig Inbhir Nis airson taic airgid a thoirt don leabhar seo.
+
+LAGE/ISBN 0 86152 225 7
+
+[TD 3]
+
+Do Chairstìona agus dhan teaghlach
+
+[TD 4]
+
+Clar-Innse
+
+						TAOBH-DUILLEIG
+Facal-Toisich							7
+Ro-Ràdh							10
+1. Caileag an Dubh-Chuailein					14
+2. M’ Athair							15
+3. Sgrìobhadh Bhriain MhicUilleim				16
+4. An Nighean							19
+5. Dùsgadh Anabaich						20
+6. Am Bàta Briste						22
+7. An Taigh-Cèilidh						24
+8. Am Bomair							26
+9. An t-Eadar-Dhealachadh					27
+10. Aig Taisbeanadh Talla a’ Bhaile				29
+11. Oraid a’ Bhàta						32
+12. Nàbachas							34
+13. A’ Chlach-Ghleusaidh					37
+14. Sgapt’ Tha na Gillean					39
+15. Inneil Tha Briseadh					42
+16. Ar Saorsa							44
+17. Ar Fearann						46
+18. Cumha Iain						48
+19. An t-Aite							49
+20. Uisdean Everitt						51
+21. Truailleadh Edein						52
+22. Soraidh leis a’ Mhòine					54
+23. An Oiteag							56
+24. Beul na h-Oidhche					58
+25. Mo Dhùrachd						59
+26. Biadh							60
+
+[TD 5]
+
+27. Fuaran Chuidhe ’n Dìoba					62
+28. A’ Chuthag						63
+29. Danns an Rathaid						65
+30. Am Bomair Lancaster					66
+31. O, Nam Faicinn Alba Saor!				67
+32. Ionndrain							69
+33. An t-Eathar Ghiomach					70
+34. Gaol na h-Oige						71
+35. An t-Ospadal Ur						73
+36. Bàgh na h-Eòra						75
+37. Allt a’ Bhonnaich						77
+38. Tuiream Iain Mhic a’ Ghobhainn QC MP 		79
+39. Am Fac’ E?						81
+40. Aig Càrn-Cuimhne Shir Seumas				82
+41. Riaghladh							84
+42. A’ Cuimhneachadh 1945					86
+43. Amhran a’ Chlachain					88
+44. Galar a’ Chruidh						89
+45. Briseadh-Dùil						90
+46. Nàimhdean Ar Cànain					91
+47. Gàrradh Edein						92
+48. Air Acair							93
+49. Duais Mo Nighinn					94
+50. Am Bàs							95
+51. Mo Phòsadh						96
+52. Duanag							97
+53. Tòmas Morton						98
+54. M’ Oilthigh Fhìn						99
+
+[TD 6]
+
+55. Alba fo Chìs						101
+56. Sprèidh Mo Leanaibh					103
+57. An Uair Ud						104
+58. Aig an Lochan						106
+59. Crìoch mo Rathaid					107
+60. Nuair a Lìonas Iad M’ Uaigh				109
+61. An Clachan						110
+62. Fàs Caol							112
+63. Iomhaigh Diùc Chataibh					114
+64. Briseadh Latha						116
+65. Mo Nighean						118
+66. Là Naomh Anndra						119
+67. Amhran a’ Phìleit						120
+68. Aithreachas						122
+69. Sòlas							124
+70. O Thàinig an Aois						126
+
+[TD 7]
+
+Facal-toisich le Joan Dhòmhnallach, nighean a’ Bhàird.
+
+’S e beachd pearsanta air an ùghdar a tha seo, oir ’s e Dòmhnall Alasdair m’ athair, agus bu mhath leam facal a ràdh mu dè seòrsa duine a th’ ann agus mar a tha a bhàrdachd air fhighe na bheatha. Riamh on bha mi nam nighinn bhig tha cuimhne agam air ag innse sgeulachdan, no a’ gabhail òrain Ghàidhlig dha fhèin - sgeulachdan agus òrain tha a’ nochdadh nan rudan a tha togail ùidh fhèin. Cluinnidh sinn fhathast e a-mach air òige agus àite breith faisg air bàgh Chuidh an Dìob ann an Garrabost an Rubha, agus e a’ toirt am follais saoghal a tha a-nis air a dhol seachad, ach a tha a’ nochdadh tron bhàrdachd corra àm:
+
+Nan èireadh beud do chuideigin
+Bha ’n clachan uil’ fo uallach,
+Gun phàigheadh thigt’ a chuideachadh,
+No smaoin air càil cho suarach
+
+Tha coibhneas agus caidreachas an ama sin air fhilleadh na fheallsanachd beatha cuideachd, agus ’s tric a chuala mi e ag ràdh gur e slat-thomhais sìobhaltachd sam bith, dè cho coibhneil ’s a tha iad ris na bochdan. Ach, chan eil inntinn air a glasadh am broinn crìochan an Rubha idir, agus chan eil a smuaintean dìreach a’ ruith air na làithean a dh’fhalbh. Tha e cheart cho buailteach a bhith a’ bruidhinn air rud a thachair ri Napoleon, no adhartas mìorbhaileach ann an saidheans ’s a tha e a bhith mach air mac an t-Srònich no ‘mar a chaidh am maor tro Gharrabost’; agus ged is e na h-òrain Ghàidhlig as trice a chluinneas tu air a bhilean, gu h-àraidh an fheadhainn aig Uilleam MacChoinnich às an Rubha, tha e cuideachd dèidheil air a bhith ag aithris Shelley, Byron no Wordsworth.
+
+Tha an sgrìobhadh aige a’ dèanamh soilleir cho ealanta agus a tha e air dealbh a chruthachadh le facail. ’S iomadh turas nuair a bha mi nam leanabh a dh’iarr mi ‘stòraidh’ air, agus dhèanadh e an-àirde tè anns a’ bhad, ’s mar bu trice bhiodh nighean bheag aig cridhe chùisean!
+
+Tha ùidh agus spèis air a bhith aige sa Ghàidhlig a-riamh, agus ged nach d’ fhuair e oideachadh Gàidhlig san sgoil cha robh seo na bhacadh dha sgrìobhadh Gàidhlig ionnsachadh nuair a leig e dheth a dhreuchd aig aois
+
+[TD 8]
+
+65, oir chan eil e na nàdar a bhith a’ gèilleadh ro dhuilgheadas. Tha e a’ creidsinn gu làidir ann an luach a’ chànain agus fiach nan daoine tha ga bruidhinn, ach a thuilleadh air sin tha fios agam gu bheil e na thoileachas inntinn mòr dha na sgeulachdan agus a’ bhàrdachd a chruthachadh a chithear ann an Gairm no Gasait Steòrnabhaigh no an t-Albannach. A thuilleadh air bruidhinn air teaghlach agus luchd-eòlais ’s e na cuspairean as trice a nochdas, a’ choimhearsnachd bhon tàinig e, agus Sea Jay, an t-eathar bheag a bh’ aige gu dhà no thrì bhliadhnaichean air ais. Ach, ged a tha e na thoileachas dha a bhith sgrìobhadh mun Sea Jay tha e glè shoilleir dhòmhsa on bhàrdachd fhèin gun tug e tòrr a bharrachd toileachais dha a bhith ga seòladh mun cuairt nam bàgh bheaga a-mach à Steòrnabhagh as t-samhradh no ag obair air na ‘h-inventions’ a bhiodh e a’ dealbhadh agus a’ togail sa gharaids fad a’ gheamhraidh airson Sea Jay a leasachadh. Mar a tha e ag ràdh ann an Ionndrainn:
+
+Chuirinn seachad mo thìd’ ann an saoghal leam fhìn,
+Ri mo bhàta geal grinn ag èisteachd,
+’S i sgoltadh le druim an uisge ’s nan tuinn,
+’S gam frasadh gun suim às mo dhèidh-sa
+
+Tha e cuideachd a’ bruidhinn air a’ chogadh agus a làithean san RAF, poileataics agus fèin-riaghladh na h-Alba, eachdraidh agus staid na Gàidhlig. Ach ’s dòcha gur e an cuspair as làidire sa chruinneachadh gu lèir, gràdh àite a bhreith:
+
+’S nam shuain air an Aoidh bidh mo thaibhs am bàgh Chuidhe ’n Dìob.
+
+Joan Dhòmhnallach
+Nighean Dhòmhnaill Alasdair
+An Dùbhlachd 1998
+
+[TD 9]
+
+Ro-Ràdh
+
+’S ann air Ceann Shuas Gharraboist, an sgìre an Rubha, a rugadh mi ann an 1919, agus bha mo dhachaigh sa chlachan sin airson trì fichead bliadhna gus an tàinig mi a dh’fhuireach a Steòrnabhagh. Bha triùir eile san teaghlach: Iain, a bha ceithir bliadhna na b’ aosta na mi, Dòmhnall, bliadhna na b’ òige agus Catrìona, na b’ òige na esan.
+
+’S e an taigh-dubh a bh’ aig a’ mhòr-chuid agus ’s e cuimhne cho òg ’s a th’ agam a bhith coimhead nan daoine a’ tughadh taigh mo sheanar air là ciùin grianach. Bha taigh-cèilidh a’ bhaile ri taobh an taighe sa agus b’ e seo an sgoil altraim a bh’ agam.
+
+’S i a’ Ghàidhlig a bha a h-uile duine sa bhaile a’ bruidhinn an uair ud agus bha m’ athair anabarrach math air stòraidh innse. Bha sgeulachdan eile aige air a theanga mar a bh’ aig na seanchaidhean. Bha guth binn aig mo mhàthair agus bhiodh i a’ seinn laoidhean is òran dhuinn.
+
+Cha robh facal Beurla agam nuair a chaidh mi dhan sgoil, agus tha cuimhne agam a bhith a’ samhlachadh còmhradh nan tidsearan ri gàgail nan cearc! As dèidh na ciad bhliadhna cha chuala mi facal Gàidhlig aig tidsear gus an robh mi san Ard-sgoil. ’S e sgoilear Gàidhlig agus bàrd ainmeil a bha sa mhaighstir-sgoile - Seumas MacThòmais - agus bhiodh esan uaireannan a’ leughadh ’s a’ mìneachadh bàrdachd Ghàidhlig dhuinn agus a’ teagasg meadrachd, co-fhuaim is ruithim. Aon là bha balach a’ mèaranaich agus thàinig am maighstir-sgoile a-mach le sreathan bàrdachd gun ullachadh:
+
+Tha Iain a’ mèaranaich
+mar leòmhann fiadhaich nam beann,
+’s tha eagal orm gu sluig e mi
+eadar chasan agus cheann.
+
+Chòrd an leasan seo rium air leth math agus tha mi cinnteach mura b’ e gu robh maighstir-sgoile Gàidhlig againn nach robh mi air a leithid fhaighinn. Ged nach b’ aithne dhomh mo chànan fhìn a leughadh no sgrìobhadh, nach dòcha gu robh bàrdachd annam ag iarraidh a-mach?
+
+Ach ’s e am ball-coise bu trice a bh’ air m’ inntinn aig an àm sa (1934). Chan iarrainn sgur a chluich air idir. Ged a bhithinn fad an là sa pholl-mhònach, dheighinn a chluich gus an cuireadh an oidhche dhachaigh
+
+[TD 10]
+
+mi. Bha iomadh cur-seachad eile agam: na peileastairean air an tràigh, na màrbalan aig an sgoil, an ‘cat-a-bat’ aig an dachaigh; dàmais, cairtean-cluiche, iasgach, snàmh agus sreap nan creagan. ’S iongantach gu bheil mòran an-diugh aig a bheil cuimhne air na peileastairean no na putanan, agus bhiodh e iomchaidh beagan a ràdh mun deidhinn. ’S e leac mu 16" x 9" a bha sa pheileastair agus bhiodh trì nan seasamh ann an sreath agus bhiodh sreath eile mu 20' air falbh. Bhiodh sgioba air gach taobh, gach fear le trì clachan beaga a’ feuchainn ri leagail peileastairean an taobh eile.
+
+’S e pìos fiodh a bha sa ‘chat’ mu 6" x l" x l" agus gach ceann air a dhèanamh biorach. Bheireadh tu cnag bheag do cheann a’ ‘chait’ leis a’ ‘bhata’ - pìos fiodh mu dhà throigh air fad, agus nuair a leumadh an ‘cat’ bha thu toirt sgleog mhòr dha leis a’ ‘bhata’ feuch gu dè cho fada ’s a chuireadh tu e. Bha thu a’ faighinn can, còig buillean agus bha a’ bhuaidh aig an fhear a b’ fhaide a thilgeadh an ‘cat’. ’S e seòrsa de ghoilf an duine bhochd a bh’ ann!
+
+Airson geama nam putanan bhiodh sinn a’ sadadh ar putan feuch cò a b’ fhaisg’ a chuireadh e air an ‘spìd’ - bioran beag na sheasamh air àite lom. Bha am fear a chuireadh a phutan na b’ fhaisge na càch a’ cosnadh nam putanan eile. ’S dòcha gur e ‘roulette’ an duine bhochd a bha seo! Ach cha ghabhadh sinn dìreach putan sam bith. Cha robh ceadaichte ach feadhainn bhrèagha, gheal (air an dèanamh le adhairc, tha mi smaoineachadh) a bhiodh air dratharsan nam bodach. Bhiodh sinn a’ coimhead ris a h-uile sreang aodaich airson dratharsan fada!
+
+Fad an t-samhraidh bhiodh sinn cas-rùisgte, chan ann airson nach robh brògan againn ach airson gur e siud am fasan.
+
+Ach bha cur-seachad eile agamsa. Thàinig orm an sgoil fhàgail, oir bha cosgais an cois a dhol gu Ard-sgoil Steòrnabhaigh. Bha mo bhràthair Iain san oilthigh, agus chuir e nam shùilean gu robh sgoil ann a dhèanadh teagasg tron phost. Thòisich mi air cùrsa dhen t-seòrsa sa agus lean mi air fad trì bliadhna. Dh’ionnsaich mi Beurla, eachdraidh, tìr-eòlas, matamataic, nàdar-fheallsanachd agus ceimiceachd. Bha mi a’ cosnadh beagan airgid (leis na phàigh mi airson seo) ag obair air mòine is talamh. Tha e na iongnadh dhomh an-diugh cho dèidheil ’s a bha mi air foghlam agus cho dìcheallach ’s a bha mi airson gu faighinn e
+
+Thug Iain leabhar dhomh aig an robh buaidh mhòr orm. ’S e taghadh bàrdachd a th’ ann bho Chaucer gu Fitzgerald, a tha agam fhathast. Goirid
+
+[TD 11]
+
+an dèidh dhomh fhaighinn, thug mi leam e dhan ionaltradh là brèagha samhraidh. (Bhiodh sinn an uair ud a’ buachailleachd a’ chruidh.) Thug mo leabhar - The English Parnassus - air falbh mi gu saoghal eile, agus nuair a sheall mi timcheall cha robh duine no bò air fàire. Bha a’ bhò air a dhol dhachaigh còmhla ri càch, ’s chunnaic mi m’ athair a’ tighinn gam lorg! ’S ann mun àm sa a thòisich mi a’ sgrìobhadh rannan Beurla. Thuirt Milton mu dheidhinn Dryden; <eng>“He’s a versifier but no poet,”<gai> agus tha mi cinnteach gun canadh e an dearbh rud mum dheidhinn fhìn. Ach bha a bhith nam ‘versifier’ na thoileachadh dhomh nam òige agus tha e na chur-seachad sòlasach dhomh fhathast aig deireadh mo là.
+
+Chuir mi aon dhe na pìosan bàrdachd seo gu pàipear nàiseanta ainmeil. Bha co-fharpais air choreigin ann, agus gu mìorbhaileach fhuair mi litir bhon fhear-deasachaidh a’ moladh nan rannan ach ag innse dhomh nach robh an cuspair a thagh mi freagarrach. “Tha mi an dòchas,” ars esan, “gun cuir thu thugam tuilleadh dhed obair.” ’S iongantach gun thuig an duine uasal gur e balachan ris an robh e a’ dèiligeadh. Cha robh ‘obair’ eile agam, oir b’ e seo a’ chiad phìos bàrdachd a sgrìobh mi. Chan eil sgeul no cuimhne a-nis air na rannan sin agus cha mhòr an call, ach cha do chrìon an ùidh a bh’ agam ann am bàrdachd idir.
+
+Greis ro chogadh Hitler chaidh mi dhan RAF, agus nuair a dh’iarr iad feadhainn a bha deònach a dhol dha na bomairean chaidh mi air adhart. Sin far an robh mi fad a’ chogaidh, agus fhuair mi inbhe oifigeir glè aithghearr. Nuair a sguir an cogadh dh’iarr iad orm fuireach san RAF gus am faighinn peinnsean, agus an dèidh còig bliadhna deug san t-seirbheis fhuair mi sin. Ann an 1939 cha robh mi air a bhith faisg air plèana a-riamh, ach nuair a fhuair mi suas dhan adhar chan iarrainn às. Bha mi dìreach mar gun deach mo bhreith le itean! Nuair a bha càch a’ gòmadaich ’s a’ dìobhairt bha mise a’ seinn amhrain Ghàidhlig aig àird mo chinn. Cha chluinneadh duine mi le fuaim a’ phlèana! ’S e rèidio is gunnaireachd a roghnaich mi, agus chaidh mi tron an deuchainn a bh’ aca dìreach mar a chaidh am maor tro Gharrabost! (Chaidh am maor tro Gharrabost na chabhaig, oir ghlac na bodaich e agus dhòirt iad botal castor oil sìos na amhaich.) Ach chuir coinneamh leis an nàmhaid dreach eile air a’ chùis. Leugh mi gu robh a dhol dhan Ghearmailt mar a dhol dhan Inferno aig Dante no mar an dealbh meadhan-aoiseil a bh’ ann air Ifrinn, ach chan eil sin a’ dol faisg mìle air na chunnaic mi. Tha fuaim an Ifrinn; cha robh sinne a’ cluinntinn càil ach
+
+[TD 12]
+
+fuaim a’ phlèana againn fhìn agus fuaim ar gunnaichean fhìn. Bha sinn mar dhaoine bodhar a’ coimhead film, oir bha clogaidean oirnn. Chitheadh sinn an teine gu h-ìosal, an t-adhar làn teine, solais-lorgaidh a’ dol a-null ’s a-nall, ar bomairean fhìn a’ dol sìos nan smàl, agus glè thric dh’fhairicheadh sinn am plèana a’ crith nuair a thigeadh shell faisg oirre, agus bhiodh fàileadh fùdair ann. Nuair a gheibheadh sinn a-mach às a sin cha robh càil a b’ fheàrr leinn ach ceò is sgòthan anns an deigheadh sinn air falach.
+
+’S i a’ Hampden a’ chiad phlèana a bh’ againn. Bha ceathrar san sgioba agus aig an àm sa cha robh uidheam againn airson seòladh (navigation) ach a’ chombaist agus an rèidio. Cha robh comasachd an rèidio fada gu leòr airson ceann a deas na Gearmailt ’s na h-Eadailt, agus bhiodh dà chalman agam ann am basgaid airson an leigeil mu sgaoil nam feumadh sinn leum a-mach às a’ bhomair. Cha bhi e furasta dhan òigridh a chreidsinn gu robh gnothaichean cho fada air ais ri seo. Gu fortanach dhuinne, cha tàinig orm na h-eòin a leigeil às ach aon uair. Bha an dà einnsean againn air reothadh agus bha sinn air tighinn cho ìosal ri 2000 troigh. Bha cabhadh uabhasach ann nuair a leig mi air falbh na calmain bhochd, ach aig an aon àm thòisich an dà einnsean ag obair agus fhuair sinn dhachaigh. Thàinig na calmain an ath latha. Nan robh sinn air tighinn sìos - ’s ann os cionn beanntan Bhabhàiria a bha sinn - bha na calmain air innse dè thachair agus càit an robh sinn. Tha seo fada bhon uidheam a th’ ann am plèan an-diugh.
+
+’S e an Lancaster an ath bhomair a bh’ againn agus cha robh a leithid san adhar an uair ud. ’S ann innte a rinn sinn na turasan ainmeil anns an robh 1000 bomair. Rinn sinn turasan eile air an latha gu Milan agus Genoa. Bha sinn uair is uair anns an adhar airson faisg air deich uairean a thìde. Bha mi fortanach gu robh pìleat air leth math agam - Uisdean Everitt CBE DSO DFC and Bar - a ràinig inbhe Group Capt. Bha sinn còmhla ri chèile fad a’ chogaidh agus tha e fhathast a’ sgrìobhadh thugam. Chaidh a h-uile duine a bha anns an dà sgioba (leis a’ Hampden ’s an Lancaster) a chall ach an dithis againn.
+
+Bha mi anns na bomairean mar fhear-teagaisg fada an dèidh a’ chogaidh ach bha mi an uair sin aig inbhe Flight Lieutenant agus bha mi mòran dhe mo thìde ann an oifis. Cha robh sin a’ tighinn orm idir, ach nuair a bha mo thìde gu bhith an-àirde dh’iarr iad orm fuireach dà bhliadhna eile agus gu faighinn barrachd peinnsean. Dh’fhaighnich mi gu dè am barrachd, agus
+
+[TD 13]
+
+thàinig am freagairt ‘Còig tasdain san t-seachdain’ (25p). Sgrìobh mi a thoirt taing dhaibh airson cho fialaidh ’s a bha iad agus ag innse gu robh mòran agam ri dhèanamh aig an dachaigh!
+
+Thog mi taigh an Garrabost agus thòisich mi ag ionnsachadh airson Teisteanas Colaisde Thidsearan nan Dall, agus bha mi ag obair am measg nan dall anns na h-Eileanan an Iar fad seachd bliadhna fichead, ùine a bha làn sòlais. Bha mi a’ tadhal air còrr is dà cheud duine dall eadar na h-Eileanan an Iar agus an t-Eilean Sgitheanach ’s na h-eileanan faisg air. Chuir mi deagh eòlas air dà bhàrd an sin - Dòmhnall Ruadh Chorùna an Uibhist a Tuath agus Murchadh MacPhàrlain an Leòdhas ach chan ann air bàrdachd a bhiodh iad a-mach ach air cogadh. Bhiodh iad ag innse dhomh mun Chiad Chogadh agus a’ faighneachd dhomh mun dara fear.
+
+O dh’fhàg mi an RAF sgrìobh mi dhà no thrì de phìosan bàrdachd a’ feuchainn ri innse mu chogadh san adhar, ach chan eil mi riaraichte idir gu bheil iad a’ dol faisg air innse na chunnaic ’s na dh’fhuiling mi anns na làithean dòrainneach ud. Nuair a bha mi seachad air trì fichead bliadhna dh’aois thòisich mi ag ionnsachadh leughadh agus sgrìobhadh Gàidhlig, agus glè aithghearr thàinig bàrdachd (no ‘versification’, mar a chanadh Milton) thugam an dràsta ’s a-rithist. Uaireannan thigeadh sin ann an Gàidhlig agus uaireannan eile ann am Beurla. On uair sin bhiodh pìos bàrdachd Ghàidhlig agam ann an Gasait Steòrnabhaigh. Dh’iarr fear-deasachaidh Ghairm orm sgrìobhadh mu dheidhinn mo làithean san RAF agus rinn e moladh cho fialaidh air m’ athaisg ’s gun do thòisich mi a’ sgrìobhadh sgeulachdan goirid airson Gairm. Mura b’ e a’ mhisneachd a thug an t-Ollamh Ruaraidh MacThòmais dhomh, ’s iongantach gu robh mi air rosg a sgrìobhadh idir. Cha robh càil nam rùn ach ionnsachadh Gàidhlig a sgrìobhadh.
+
+Tha mi fada an comain Mhgr Iain MhicDhòmhnaill, Comhairle nan Leabhraichean, agus Joan mo nighean, oir ’s iadsan a bha mar mheadhan air an taghadh seo fhaighinn air fhoillseachadh le Acair. Agus mu dheireadh, ach chan ann nas lugha, tha mi a’ moladh Cairstìona, mo bhean; tha i air a bhith leughadh mo sgrìobhaireachd o chionn fhada.
+
+[TD 14]
+
+Caileag an Dubh-Chuailein
+
+Seinnidh mise duanag mu chaileig an dubh-chuailein,
+Nan sùilean gorm’ grianach gun mhòrchuis,
+Iomhaigh gun ghruaimean, ’s ròsan na gruaidhean,
+’S an guth as binne chualas le òran.
+
+Nuair a leag mi oirr’ mo shùilean na naoidhean lom mùirneach,
+Lìon i mo shaoghal le sòlas;
+Ghuidh mi ris an Tighearna gum biodh i slàn tèarainte,
+’S a cheart cho math ’s a dh’iarrainn na dòighean.
+
+Nuair bhiodh i rium còmhla o thàinig thuice còmhradh,
+Dh’innseadh i gaol dhomh cho dòigheil,
+’S b’ e dhòmhsa sin a chluinntinn lànachd mo thoil-inntinn,
+’S aoibhneas nach ceannaicheadh an t-òr dhomh.
+
+Tha nise fichead bliadhna bho ghuidh mi ris an Tighearna -
+’S ann a’ cur tha h-uile bliadhna ri bòidhche;
+Sa cheann tha fon a’ chuailean tha geur-chùis is stuamachd -
+Cò ’n t-athair nach biodh uaill air le seòrsa?
+
+Tha feasgar dhòmhsa ciaradh ’s na ciabhagan air liathadh,
+Saidhbhreas cha riaraich no stòras;
+’N aon nì tha mi ’g iarraidh, gu faicinn i mun triall mi
+Sealbhachadh na ’s fhiach i de shòlas.
+
+Chan eil air an t-saoghal a chuirinn ro mo ghaol oirr’,
+Nach caochail gu sìnear fon fhòd mi,
+’S ged bu ghnothach searbh e nam feumainn sin a dhearbhadh,
+Cha dhiùltainn m’ àite fhìn ann an Glòir dhi.
+
+[TD 15]
+
+M’ Athair
+
+Bu tric mi ’g èirigh ro dheàlradh grèine
+Gun stiall ach lèine le braidean neònach;
+Bhiodh m’ athair gràdhach le fiamh a’ ghàire
+Cur ormsa fàilte gu blàths na mònach;
+Ceò ’s a’ phìob aig’ ’s e ga mo shlìobadh,
+’S mi cagnadh mìrean dhen aran-eòrna -
+’S e seo an còmhnaidh an dealbh tha còmh’ rium
+’S am fàileadh cùbhraidh o ùillidh ’s bòtann.
+
+Bha ’n giomach lìonmhor taobh muigh Sgeir Iomhair,
+’S bha sgiobadh gnìomhach gu tric an tòir air -
+Le seòl is ràmh ac’ is neart an làmhan,
+’S e èirigh tràth a bha anns an òrdugh;
+Nuair chrochte ’n t-aodach ’s a bhuaileadh gaoth i,
+’S e Iain daonnan a bhiodh aig sgòd innt’
+’N àm clèibh a bhiathadh ’s e làmhan chèangaileadh
+Nuair bhiodh i fiadhaich le siantan reòthta.
+
+Ghrian na h-àirde ’s am bàt’ a fàire,
+B’ e àithn’ mo mhàthar, “Glèidh oirr’ do shùil,”
+Ghaoth cho làidir ’s an cuan cho grànda,
+Smùid an t-sàil falach bàrr an t-siùil;
+Nuair bhiodh i sàbhailt bho spòg an nàmhaid,
+Mach à gàbhadh bho mhuir is gaoth,
+Faochadh àghmhor an sùil mo mhàthar,
+’S cas-rùisgt’ thàrainn tro fheur is fraoch.
+
+[TD 16]
+
+Gun choiseachd ceum ach nam ruith ’s nam leum
+Gu ruiginn grèim chur air làmh an òlaich,
+’S mi tighinn ri thaobh, ’n sin toirt dha mo smaointean,
+’S e freagairt caomh ceistean faoin mo ghòraich’;
+No còmhradh ciallach mu ghaisgich chiatach
+Bha uair a’ riaghladh ar dùthaich fhìn;
+Tha aon ni cinnteach, b’ e siud toil-inntinn
+Nach ceannaich saidhbhreas ’s nach till an tìm.
+
+Ach anns an àite bha sionnach grànda
+’S ann dhan tràill a bha ’m bàta feumail;
+Toirt pàigheadh suarach air saothair luachmhoir,
+’S e na dhuin’-uasal tro chruadal m’ eudail;
+Mas fìor g’eil Dia ann le ainglean riaghladh
+Thug cead dhan Diabhal air luchd an fhòirneirt,
+Nach saoil sibh rèiste gur duais na bèist’-s’
+Bhith nis ga cheusadh an loch na dòrainn?
+
+[TD 17]
+
+Sgrìobhadh Bhriain MhicUilleim
+
+Tapadh leat airson do
+sgrìobhaidh,
+Faobhar geur a ghleus an fhìrinn,
+Gonadh uaislean ’s àirde cìrean
+Cealgaireachd is lochd;
+’S ag innse mar tha lagh na
+rìoghachd
+Dìteadh dhaoine bochd.
+
+Soilleireachd a bhith gad
+chluintinn,
+Tha e dhomh na mhòr thoil-inntinn,
+Do chath ri mèirlich oighreachd
+Bheag is mhòr;
+Tha iad uile, tha mi
+cinnteach,
+Ortsa ’n tòir!
+
+Tuilleadh cumhachd dha do
+làmh,
+Diùlt do luchd an fhòirneirt tàmh,
+Seall dhuinn aingidheachd ar nàmh,
+’S dhuts’ a’ bhuaidh;
+Bidh thu ’n aghaidh sruth
+a’ snàmh
+Gu bruach na h-uaigh.
+
+[TD 18]
+
+Ach ann an dubhar sgleò
+nach sgaoil,
+Riaghladh borb gun ghràs gun ghaol,
+Samh nam breug nach moch an t-aol
+’S ceartas marbh,
+’S fheàrr cainnean chur ri
+coinneal chaol
+Na crùbadh balbh.
+
+[TD 19]
+
+An Nighean
+
+Cho fionnar ri fuaran a’ ghlinne,
+Cho fiorghlan ri lilidh na pàirc,
+Cho laghach ri eala na linne,
+Cho coibhneil ri calman na h-àirc.
+
+Cho umhail ’s a dh’iarradh an duine,
+Gun bhuaireadh na broilleach a-riamh,
+Cho blàth ri bonnach air fhuine,
+Gnìomhach aig dachaigh ’s air sliabh.
+
+Stuam’ ann am beartas no bochdainn,
+Fiosrach gun mhòr-chuis na dhual,
+Foighidneach ri laig’ agus lochdan,
+Gun ghruaimean, gun ghamhlas, gun uaill.
+
+Ach a’ mhìorbhail as iongantaich’ a th’ ann,
+Gun iarradh i gibhtean a chleith,
+’S nach tàinig e riamh na ceann
+G’eil i càil ach mar tèile san t-sreath.
+
+Mas aithne dhut idir an nighean,
+Ma tha i nad inntinn gun fhalbh,
+Tha aon nì cinnteach mu deidhinn -
+’S ann an aisling a chunna tu dealbh!
+
+[TD 20]
+
+Dùsgadh Anabaich
+
+Ann an cogadh ’39-’45 ’s ann a’ leagail bhomaichean air an nàmhaid a bha mi. Bhiodh sinn a’ suidhe ann an rùm mòr gus an tigeadh àm falbh, agus ’s e seo a’ chuimhne as làidir’ a tha agam air na làithean sin.
+
+Fad’ bho thaigh m’ athar
+Nam shuidhe ann an cathair,
+Mo shùil air a’ chagailt
+’S air lasair a’ ghuail,
+Feitheamh an òrdugh
+Dhol suas dha na sgòthan
+Os cionn na Roinn-Eòrpa
+San dorchadas fhuar.
+
+Chan eil mi nam aonar
+A-nochd anns an t-seòmar -
+Nan cadal no ’còmhradh
+Tha mòran eil’ ann:
+Oigridh ghlan bhòidheach
+Le gruaidhean gun chòinneach
+Bho dhachaighean brònach
+Is pàrantan fann.
+
+Air sgèith tha mo smaoin
+Thar cuan agus raoin
+Gu cuideachd mo ghaoil
+Agus m’ eòlais -
+Gu m’ athair ’s mo mhàthair
+An dràst’ ann an àmhghair
+Gun càil ac’ an làthair
+Ach dòchas.
+
+[TD 21]
+
+Cha b’ ann dha mo dheòin
+Thàinig cadal cho ciùin,
+’S air eilean mo rùin
+Ann an aisling bha mi;
+Mar sgàthan am bàgh,
+Geal-ghaineimh air tràigh,
+Sàmhchair an àigh
+Agus sìth.
+
+B’ anabaich mo dhùsgadh
+Nuair chuimhnich mi às ùr air
+Na mìltean gunna spùtadh
+Gar lèireadh;
+Solais-lorg cho dìreach
+Mar pheansailean a’ sgrìobhadh
+Eachdraidhean gun bhrìgh
+Air na speuran.
+
+Bha tiotadh ann mar uairean,
+Beatha ’s bàs air tuaiream,
+Fuil is feòil is buadhan
+Nan èiginn;
+’S am fear nach fhac’ le shùil e,
+Cha thuig e nis co-dhiù e -
+’S e gòraich’ a bhith ’n dùil
+Gum bi spèis aig’.
+
+An dùsgadh ud gu h-àraidh,
+Cha dhìochuimhnich gu bràth mi -
+Bu dorr’ e dhomh na ’n gàbhadh
+’S an lèireadh;
+’S ann an siud bha ’n àmhghar
+Nach lùiginn dha mo nàmhaid -
+’S gann gun tuig an Sàtan
+Gu lèir e.
+
+[TD 22]
+
+Am Bàta Briste
+
+Och, och, nach tu chaidh ìosal!
+Asnaichean brist’ is inneal gun sgeul air,
+Druim air iathadh le feamainn is feusgan
+’S clòimh na smuig às do shròin,
+Ròpan lobht’ le fionnadh de dh’fheur orr’,
+Sgeith a’ chuain mu do thòin.
+
+An darach a dhìon thu
+Air lobhadh ’s air crìonadh,
+Do chrann gun sgeul air
+No bileag dhen t-seòl,
+’S an stiùir a bha riaghladh
+Na criomagan breòit’.
+
+’S e sgiobadh an-diadhaidh
+A thilg thu gun stiall ort
+’S gun càil a’ cur dìon ort
+Bho thuinn a’ chuain mhòir -
+’S cinnteach gum b’ fhiach thu
+Ceann-crìoch na bu chòir’.
+
+’S e sgiobair beag-sùim
+Nuair a dh’fhàs thu cho tinn
+Nach do bhàth thu aig doimhn’
+Ann an dubhar a’ chuain,
+Far nach buaileadh na tuinn
+Tha buaireadh do shuain.
+
+’S do bhruadar mu latha na b’ fheàrr,
+Do shròn a’ sgoltadh an t-sàil,
+Srann aig na ròpan gu h-àrd
+’S lùb anns a’ chrann -
+Cò theireadh an dràst’
+Gu robh ’n latha sin ann.
+
+[TD 23]
+
+Droch dhuais aig deagh shaothair
+Cha theirig ’s cha chaochail
+Measg dhaoine gun chaochladh
+Gan lèireadh o chian;
+’S e sochair do shaoghal-s’
+Nach aithne dhut pian.
+
+[TD 24]
+
+An Taigh-Cèilidh
+
+Air cùl na còmhla gailleann a’ gheamhraidh,
+Teine le slabhraidh ’m meadhan an làir,
+Lasair a’ danns le blàths an t-samhraidh -
+Argamaid, amhrain, rabhdan is gàir.
+
+Cearcan air spiris is mart air an stiall,
+Oisgean le mèil anns a’ chùil,
+Each anns an stàball a’ cagnadh a bhiadh;
+’S e ghrìosach bu mhiann leis a’ chù.
+
+’N duine bha riamh ann, ’s cuimhne leis ceò,
+Mar leisgean de sgòth nach seargadh,
+Slabhraidh le fionnadh dhen t-sùith mar chòt’
+’S a’ ghrìosach cho beò ris an deargad.
+
+Timcheall an tein’ ud bha barrachd air blàths,
+Bha càirdeas is gràdh ann dha chèile:
+Cha robh dòigh aig aonaranachd idir air fàs
+Am measg fealla-dhà an taigh-chèilidh.
+
+Bodaich le eachdraidh nan gaisgeach cho treun
+Chuir an lagh ann an grèim gun chion-fàth
+Tro uachdarain shuarach, gun uallach, gun fheum,
+A ruaig an clann fhèin ’s a chuir caoraich nan àit’.
+
+Sgoilearan sgoinneil a choisinn gach cliù,
+Tre thuigse agus tùr a rinn èirigh,
+Mòran dhiùbh measail an dùthchannan ùr
+Fada bho stùil an taigh-chèilidh.
+
+Maraichean duineil a thill às na blàir,
+Nach fhacas na b’ fheàrr anns an Nèibhidh,
+Balaich a chuala mu cheart agus ceàrr
+Nan suidh’ air an làr san taigh-chèilidh.
+
+[TD 25]
+
+Gillean le gibhtean nach tàinig gu fiù
+Tro chion-iùil is bochdainn an àraich -
+Rin cainntearachd èibhinn le criomagan ciùil
+Na cailleachan-sùith dhèanadh gàire.
+
+Beag a-nis th’ air sgeula dhen linn sin,
+Beag aig ’eil cuimhn’ air na tobhtaichean fuar,
+Ach ag amharc orr’ chì mi ’n dràsta nam inntinn
+An coitheanal cruinn mar a bha e aon uair.
+
+Cluinnidh mi eòlaich san àite bha còmhnaidh,
+Sgeulachdan neònach ’s an tòimhseachan cruaidh,
+Cunntaidh mi ’n àireamh a b’ àbhaist bhith còmh’ rium -
+’S tric a tha ’n còmhradh a’ tighinn às an uaigh.
+
+[TD 26]
+
+Am Bomair
+
+Do ghob a’ tolladh nan speuran,
+Do sgiathan a’ sgoltadh nan neòil,
+Mar eun à Ifrinn a dh’èireadh
+Gun fhuil, gun ite, gun fheòil;
+Lèirsgrios nad chom agus lèireadh
+’S am bàs na do ghunnaichean caol;
+Air bòrd tha balaich làn geur-chùis
+Bho phàrantan coibhneil is caomh,
+O na dh’ionnsaich iad onair is aoigheachd
+Is eòlas air nithean tha naomh;
+Ach sgriosaidh ad fìrean is faoigheach,
+A’ mhàthair ’s a naoithean caoin:
+Ach, a Dhè, na cuir coire air na suinn -
+Cha b’ iadsan a rinn an taigh-caoich.
+
+[TD 27]
+
+An t-Eadar-Dhealachadh
+
+Le sùil air mo chùl dè chì mi?
+Airgead dha-rìribh bha gann,
+Ach gun teagamh bha lànachd san tìr seo
+’S bha ’n nàbachd ro phrìseil do chlann.
+
+Thig iasgach nan sgeirean nam chuimhne,
+Dubhan air loidhne le biathadh maoth,
+Sìos creagan àrda gu doimhne -
+Gobhar beag-suim thèid nan gaoth.
+
+Tilleadh le eallach de shaoidhein
+Gun uachdaran fhaighneachd, gun chìs,
+Cho pròiseil ri prionnsa le oighreachd
+’S le cridhe làn aoibhneis gun phrìs.
+
+Spealadh a’ choirc’, spìonadh an eòrna,
+Cruinneachadh mòine le bara no cliabh,
+Tional nan òisgean, tiormachadh clòbhair,
+Nàbachd dhòigheil aig bail’ agus sliabh.
+
+Gach oidhche leughadh m’ athair an Fhìrinn,
+Urnaigh shìmplidh chuireadh e suas,
+Ghuidheadh e tròcair, gràs is sìth dhuinn,
+’S gu sealladh an Rìgh oirnn uile le truas.
+
+Fòirneart borb tha nise mun cuairt
+Chan fhacas aon uair air sràid -
+Bann ar nàbachd bho shinnsearachd shuairc
+An lagh bu chruaidh’ anns an àit’.
+
+[TD 28]
+
+Tha ’n saoghal a-nis gun iochd gun nàbachd,
+Eagal ro nàmhaid oirnn air gach taobh;
+Staigh no muigh chan fhairich sinn sàbhailt’,
+Gun nì air fhàgail idir tha naomh.
+
+Biadh is bùrn is àile an t-saoghail,
+Sgudal a’ sgaoileadh orr’ anns gach tìr,
+Sgrios gach bàrr is beath’ air an taom e,
+Creachadh ar saothair ’s ar dòchais an tìm.
+
+Creideamh a’ sgaradh gach fin’ agus treubh
+Le nàimhdeas gun fheum gun stàth;
+Gach buidheann ag èigheachd g’eil Dia leotha fhèin
+’S g’eil an Diabhal a’ riaghladh aig càch.
+
+’S mathaid fhathast gu faighear ùr-eòlas
+A chaisgeas a’ ghòraich’ tha ’m fàire,
+Ach tha e glè dhuilich bhith cuidhteas eu-dòchas
+Do bhodaich bha òg air an àirigh.
+
+[TD 29]
+
+Aig Taisbeanadh Talla a’ Bhaile
+
+Ged dh’fheuchainn ri innse mu dheidhinn mo shinnsir,
+Bochdainn is strì a bha cràiteach,
+Doilgheas is dìcheall is nàbachd ro phrìseil,
+Is fearann gun bhrìgh ga àiteach -
+Cò bheir cluas do luinneig cho truagh
+Nuair tha taisbeanadh buan anns an àite,
+Eachdraidh an t-sluaigh air a sgeadachadh suas
+Le grinneas cho buadhmhor àillidh?
+
+Iadsan chuir dòigh air sgeulachd cho mòr,
+Chan e m’ òran-sa moladh a b’ fhiach iad,
+Duais gu leòr cha dèan airgead no òr -
+Bidh sinn rè ar beò nam fiachan;
+Cha b’ ann gun sùim a chaidh ullachadh dhuinn,
+Cha mhol mi na suinn mar a dh’iarrainn,
+Bu chòir gum biodh cuimhn’ air sgreatachd an linn
+Le taisbeanadh cruinn gu sìorraidh.
+
+Leugh mi le uaill mu ghaisgich an t-sluaigh
+Dh’fhairich teas agus uallach a’ bhlàir
+Ri uachdarain chruaidh gun chùram gun thruas
+A chuir mòran gu truaigh’ is gu bàs;
+Le fallas an gruaidh ag àiteach ’s a’ buain,
+Iomnaidh is uallach gach tràth;
+Gun cinnt air duais, air ceartas no cluas,
+Mar buar aig uaislean an àit’.
+
+[TD 30]
+
+Le cas-chrom is croman, crògan is corran,
+Dh’àitich iad fearann gu toradh is buain,
+Chuir iad eathair an òrdugh le ràimh agus seòl oirr’,
+Is choisinn iad beòshlaint à doimhneachd a’ chuain;
+Dòigheil is coibhneil is riaraicht’ len cuibhreann,
+Umhail don oighreachd, modhail is suairc’,
+Fo lagh a rinn diabhail le cridheachan iarainn -
+Ainglean an Tighearna cha chuireadh leis suas.
+
+Is iomadh blàr cruaidh anns na choisinn iad duais,
+’S minig a bhuannaich an talamh;
+Chan eil tìr fon a’ ghrèin nach deach iad an grèim,
+’S bhiodh an nàmhaid fhèin gam moladh;
+Mòr bha ’n cruadal ach suarach na fhuair iad,
+B’ e ’n cuibhreann an cruas ’s a bhith falamh;
+’S dòcha gu saoil sibh, ged leò bhiodh an saoghal,
+Gun phàigh iad ro dhaor len cuid fala.
+
+Nuair a thilleadh an saighdear gun sgeul air a’ mhaighdean -
+Dachaigh is saibhlean nan tobhtaichean fuar,
+Cuideachd is càirdean air an sgiùrseadh mar thràillean,
+’N tìr san deach àrach cur chaorach ro shluagh -
+Shaoilinn gun smaoin e ag amharc na aonar
+Air coin agus caoraich far ’n robh sinnsear aon uair:
+“Iadsan a bhàsaich ri aghaidh ar nàmhaid,
+’S math leam an dràsta nach fhaic iad an duais.”
+
+Rinneadh moladh gu leòr air na h-uachdarain mhòr -
+Bha iad uile cho còir, tha mi leughadh,
+Fialaidh len òr air innis ’s tìr-mòr,
+Daonnan an tòir a bhith feumail;
+B’ e ’n croitear an Sàtan le bhrochan ’s a bhuntàta,
+Leisg ’s an deoch làidir bu dhèidh leis -
+Bha e tòrr na b’ fheàrr dha teicheadh dhan fhàsach
+Na gànrachadh ’n àit’ air na fèidh orr’!
+
+[TD 31]
+
+Nuair a theasaich a’ chùis ’s am buaireadh tighinn dlùth,
+Chaidh comann a’ Chrùin chur air bhonn,
+Duin’-uasal gach ball, thàinig iadsan a-nall,
+Agus uachdaran, Gall, os an cionn;
+Cò ris a bhiodh dùil aig bodaich à Uig
+Ach an coma-co-dhiù bhon a’ Ghall?
+Chriomag a dh’iarr iad cha d’ fhuair dhith ach stiall iad
+’S làn-cheartas gu sìorraidh air chall.
+
+Ach rinn Napier feum a thug dhaibh a’ chiad ghrèim
+Air na choisinn iad fhèin dhan tìr sa,
+Agus ceum air cheum gu croit an là ’n-dè,
+Tha ’n taisbeanadh fhèin gha innse;
+Ach le cumhachd nach gann tha uachdarain ann
+’S cha theirig an sannt no an cìsean -
+’S e toibheum do Dhia g’eil fhathast fon sgiath
+Am fearann a dhìon ar sinnsear.
+
+Ann an ceud samhradh thèid iomadh rud a chlamhradh
+Agus brisidh ioma slabhraidh tha oirnne,
+Ach ged dh’abaicheadh buntàta gun fhearann ’s gun àiteach
+Agus coirce bhith fàs à sìol eòrna,
+Ged bhiodh iasg anns an fhàsach is craobhan sa bhàgh sa
+Far an tric a shnàmh mi nam òige,
+Dìreach mar tha ’n dràsta, bidh uachdarain a-màireach
+Sanntach is grànda nan dòighean.
+
+[TD 32]
+
+Oraid a’ Bhàta
+
+Thusa, a bhodaich mu chladaich a’ dabhdail,
+Ag èisteachd ri càch ’s gam àicheadh gun abhsadh,
+Bidh d’ aithreachas buan ’s do ghruaim cha theirig -
+’N tèid thu dha d’ uaigh a’ cuartachadh sgeirean?
+Sheòlainn an dràsta gu àiteachan thall thu,
+Mo bhratach a’ smèideadh ’s thu fhèin a’ seinn amhran.
+
+Canaidh do dhaoine gur faoin agus dall thu,
+Gun dh’fhàs thu cho gòrach o thòisich thu rabhdail;
+Bidh d’ eòlaich a’ cànran ’s a’ càineadh co-dhiù,
+Ach seòl an cuan mòr ’s cha chòrd riu ach thu,
+D’ fhàrdach ’s do chàirdean cuir ràidh air do chùl,
+Fuadach do ghruaimein ’s cuir uaill na do shùil.
+
+Gàgail an t-sàil a’ fàgail mo shròin,
+Gìosgail nan crann is srann aig gach ròp,
+Siaban nan tonn le fonn anns an t-seòl,
+Claisean cuain liath ’s gun sgeul air tìr-mòr;
+’S luachmhor, a luaidh, aon uair ann an glòir
+Na fad beatha bhuan fo uallach bith-beò.
+
+Seo agad bàta an dràst’ air a cùrs’
+A chuala mu chàch a b’ àbhaist o thùs
+Na cuantan a shnàmh le ràimh agus siùil:
+Birlinn nan tràillean le cràdh is cion-dùil;
+Clippers à Sìona le tì anns gach cùil,
+Iasgairean dòigheil bha eòlach air stiùir.
+
+[TD 33]
+
+An fheadhainn bha measail, tha fios air an sgeòil,
+Tha mòran san doimhne gun cuimhn’ air an seòrs’,
+Tha tuilleadh air tìr tha ’n ìre mhath breòit’;
+Bheatha th’ aig eathar ’s an tè tha aig feòil,
+Cha mhair i ach tiotadh mar iteig an eòin -
+Tha mhionaid an làthair ’s do bhàta fo sheòl.
+
+Giorraich mo sheòl ’s mo sgòd-sa teannaich,
+Ceangail thu fhèin mus leum fear greannach,
+Coma leat buain is fuadaich Earraich;
+Cala do mhiann fo ghrian no ghealaich,
+’N ear e no ’n iar, cha chrìon mo ghealladh,
+An tiotadh gu fìor bidh ’n tìr às do shealladh.
+
+(Cha b’ ann airson stuadh ach uair a’ bhaile
+Thill mis’ am bàta gu bàgh is cala;
+Rinn i sin fuaim nach cualas bho eathar.)
+A ghealtaire thruaigh, nach suarach do leithid -
+Bu lugha dhomh nàire mo bhàthadh an lòn
+Na tòn chur ri tuinn nach taisich mo shròin.
+
+M’ iarraidh ’s mo mhiann fear nach paisgeadh mo shiùil,
+Gaisgeach na òige le eòlas air stiùir,
+A shiùbhladh gu sìorraidh gun fiamh air a shùil.
+(Fhreagair mi h-òraid le òrdachadh: èist!
+Ma nì mi do mhiann-sa bidh ’n diathad gun fheum,
+’S mura till mi gun mhaille bidh chailleach na bèist!)
+
+[TD 34]
+
+Nàbachas
+
+’S mòr dhomh am faochadh
+Bho bhuaireas an t-saoghail
+Nuair shiùbhlas mo smaointean
+Gu faoineas na h-òig’;
+Gach nì th’ ann an nàdar
+Na mhìorbhail cho àillidh,
+Na sràidean bha sàbhailt’
+’S an nàbachd gun ghò.
+
+Am cuir is àm buain,
+Am iasgach a’ chuain,
+Cuideachd gun ghruaim
+Bha uasal nan dòigh;
+Dh’aindeoin dìth agus cruas
+Dhèanadh freasgairt gun duais,
+Bha fialaidh ri truaigh’
+Is truasail ri bròn.
+
+Am cabhadh is gèile
+Bhiodh bodaich a’ cèilidh
+Bha dàimheil ri chèile
+Agus geur-chuiseach, seòlt’;
+Bhiodh balaich ag èisteachd
+Rin eachdraidhean èibhinn -
+’S iomadach eucoir
+A dh’èignich na seòid.
+
+[TD 35]
+
+Buidh’-ghealach na buain,
+Ciùin-fheasgar gun fhuaim
+Ach naosg fada bhuam
+Cho luath air a sgèith;
+No traon air an t-sliabh,
+Brù-chainntear nan eun,
+Dà ghuth anns an fheur
+’S gun sgeul orra fhèin.
+
+Sheasainn nam aonar
+Air carraigean aognaidh,
+’S an cuan orra taomadh
+Gun fhaochadh gun tàmh;
+Chithinn an sùlair,
+Mar bhabhta bho fhùdar,
+A’ siubhal cho siùbhlach
+Gu spùtadh e sàl.
+
+Cha robh dèideagan ann
+(Bha airgead cho gann),
+Ach eathar rinn clann
+Le crann agus seòl;
+Abair aoibhneas is uaill,
+Gun ghuth air an uair,
+’S iad a’ dearbhadh a luaths
+’S a’ fuaradh air lòn.
+
+Saoil sibh ’n e ’n òige
+Cho grianach is bòidheach
+Tha mealladh mo sheòrsa
+Ann an gòraich na h-aois,
+Cuir dìochuimhne air dòrainn,
+Air fògradh is fòirneart,
+’S a’ bruadar air sòlas
+Bha glòrmhor le saors’?
+
+[TD 36]
+
+Bha barrachd air m’ òig’ ann,
+Barrachd air sòlas -
+Bha dìomhaireachd mhòr ann
+Nach aithne dhomh inns’;
+Nam faigheadh sinn còir air,
+Nan tilleadh gu leòr dheth,
+Bhiodh nàbaidheachd beòthail
+Is òirdhearc an tìm.
+
+San tìr nach eil smaoin
+Air mòran ach maoin,
+Bidh nàbaidheachd chaoin
+Na faoineas gun fheum;
+Nuair lìonar na saibhlean
+’S a chunntar an saidhbhreas,
+Bu chòir a bhith faighneachd
+Bheil aoibhneas dha rèir.
+
+Gach goireas a bhuannaich,
+Gach innleachd a fhuair sinn,
+Gach stòras is uaisleachd
+Air uachdar na tìr -
+Aol-tàthaidh gun aol iad,
+Mar eaglais gun daoine iad,
+Mar phòsadh gun ghaol iad
+’S an naomhachd seo dhìth.
+
+[TD 37]
+
+A’ Chlach-Ghleusaidh
+
+’S e tomhas a shaothair
+Gun chaith e cho caol thu,
+A’ gleusadh an fhaobhair
+A’ leagadh nan diasan;
+’S ioma speal ris na shuath thu,
+’S ioma corran a bhuail thu,
+Is osnaich a chual’ thu
+O bheul-san.
+
+Moch madainn Diluain
+Aig toiseach na buain,
+Bu taitneach am fuaim
+Ri èisteachd;
+Nuair a shlìobadh e ’n t-iarann,
+Rid chliathaich ga ghleusadh,
+Gun gearradh e ’n fheusag
+Gun èiginn.
+
+Tiugh thuiteadh na diasan
+Ron fhaobhar a ghleus thu,
+’S bhiodh ràn aig an iarann
+Tron arbhar;
+Bliadhna ’n dèidh bliadhna
+A’ bearradh nan crìochan,
+Bha bheatha na deuchainn
+A mharbh e.
+
+[TD 38]
+
+’S ann tro fhallas a mhaoil
+A dh’fhàs thusa caol,
+Tro chlaoidh tha thu maol
+Agus rèidh;
+Ged bhiodh e fhèin fann,
+Bha dìon ort nach gann -
+Cha robh barrachd air an lanns’
+Aig an lèigh.
+
+Bha thu luachmhor dhàsan
+A ghlèidh thu cho sàbhailt’
+’Son foghar nach tàinig
+Ga chlaoidh-san;
+Nuair a lorg mi an dràst’ thu
+Dh’ath-bheothaich mo ghràdh air
+Bha cho iriosal, bàidheil
+Is coibhneil.
+
+[TD 39]
+
+Sgapt’ Tha na Gillean
+
+Sgapt’ tha na gillean
+Am bailtean ’s an cillean
+Chaidh thairis na linne
+Nar n-itealain fhìn
+Dhèanamh marbhadh is milleadh
+Le òrdugh an rìgh.
+
+Chaidh iad dìleas thoirt buaidh
+Air Adolf na truaigh’,
+Le lèirsgrios gun thruas
+Bho na speuran,
+Le misneachd is cruas
+Nach gèilleadh.
+
+Tha fios gu robh thìde
+Sgailceadh a chìrein,
+’S an Nazi a dhìteadh
+Gu sìorraidh,
+Na nathraichean lìogach
+An-diadhaidh.
+
+Biodh foighidinn aig d’ òige
+Ro bodaich gad bhòdhradh
+Le eachdraidh na dòrainn
+’S an lèirsgrios -
+Nach beag dha na seòid
+Duine dh’èisteas?
+
+[TD 40]
+
+Uair an dèidh uair
+Tro ghailleann is fuachd,
+’M bàs shìos agus shuas
+Air an tòir,
+Air bruaich na h-uaigh
+Fad am beò.
+
+Chunnaic an sùilean
+An losgadh a’ spùtadh,
+’S fàileadh an fhùdair
+Nan cuinnlean;
+Tha oidhcheannan dùbhlaidh
+Nan cuimhne
+
+Cluinn esan a bh’ ann
+Le deoch-làidir na cheann,
+’S còmhradh nach gann
+Gun bhrìgh -
+Bha oilltealachd ann
+Nach gabh inns’.
+
+Bha ’n dòchas cho mòr
+Ann an làithean na h-òig’
+Gun coisneadh iad còir
+Do gach tìr,
+Ann an saoghal làn stòrais
+Is sìth.
+
+’S fhad’ o thiormaich na deòir
+A shil cuideachd nan seòid
+A bhàsaich cho òg
+Air ar sgàth;
+Saors’ na tha beò
+An càrn-cuimhne gu bràth.
+
+[TD 41]
+
+Chan fhaigh aois orra còir,
+Cha dèan mealladh an leòn,
+Cha bhuail orra ’m bròn
+Th’ againn fhìn,
+Coimhead ìobairt cho mòr
+Dol a dhìth.
+
+O Dhè ann an nèamh
+A chruthaich gach treubh,
+Nach deònaich thu sèimh’
+Dhar saoghal!
+’N àite fuath gum biodh rèit’
+Eadar daoine.
+
+[TD 42]
+
+Inneil Tha Briseadh
+
+Tha m’ aignidh fo thinneas,
+Mo shaors’ air a milleadh,
+Air m’ iadhadh le inneil
+Tha briseadh gu làitheil;
+Tha h-uile seòrs’ inneil
+Nar beath’ air am filleadh,
+’S gu sìorraidh cha thillear
+Gu bara nan làmhan.
+
+Tha ’m bucas air briseadh,
+Chan fhaigh mise smid às,
+Tha dealbh mar fir-chlis air
+’S chan aithne dhomh chàradh;
+Chan eil e siud idir
+Mar glob agus siobhag
+A dh’fhàgadh tu thuige
+Gun lide dhol ceàrr air.
+
+Tha ’n dealan cho siùbhlach
+Ri peilear bhon fhùdar,
+’S tha ’m blaigeard cho diombach
+Ma thèid mi na àrainn;
+Ma bhriseas am fiùs aig’
+Cha lorg mi sa chùil i,
+’S bidh ’n dorchadas dùbhlaidh
+Gu madainn a-màireach.
+
+[TD 43]
+
+Tha Hoover na dheuchainn -
+Nuair thèid mi ga fheuchainn,
+’S ann leigeas e sgreuchan
+Ron teicheadh an Sàtan;
+Tha e buntainn rim chiall-sa -
+Nuair thogas e iarann,
+Bidh ràn aig an diabhal
+Mar bheathach na àmhghair.
+
+Nam chabhaig gu leum mi
+Gu fòn tha gun fheum dhomh,
+’S a’ chailleach ag èigheachd
+Nach caraich an càr;
+Le gailleann is fuachd
+Bidh ’n tein’ againn truagh,
+’S cha leighis mi ghruaim
+Le dhà na thrì fhàdan.
+
+Chuala mi ’n dràsta
+G’eil inneal san àite
+Le eanchainn nach bàsaich
+Tha làn dhe gach eòlas;
+Gu dearbha, ’s e shaoilinn
+Nach fhada bhios daoin’ ann
+Le comas air smaoin ac’
+Ach putadh an òrdaig.
+
+Saoil sibh ’n e fìrinn
+A chunna mi sgrìobhte,
+Gun fhuaireadh aon innleachd
+Gach inneal a chàireas -
+Ma thig e dhan tìr seo,
+Bidh mise ga shlìobadh
+Le ola cho prìseil
+Ri gin a bh’ aig Phàraoh.
+
+[TD 44]
+
+Ar Saorsa
+
+’S e ’s dorra leam fhìn
+Mar tha daoine mo thìr air fàs,
+Gun smaoin ac’ no luaidh
+Air ar suidheachadh cruaidh an dràst’:
+Aig Sasainn fo chìs
+An ìnean spìocach gun àgh,
+Dèanamh tàir air ar strì,
+Am maighstir a’ dìmeas a thràill.
+
+Tha mòran dhen t-sluagh
+Air an ceannach gu buan mar thà -
+Am pròis anns an uaigh,
+Chan iarr iad ach uaisleachd na h-àit’;
+Mar mhucan aig amar
+Riaraicht’ bhith reamhar gu bàs,
+Am fèin-mheas air crìonadh,
+’N gràdh-dùthcha gu siorraidh ri làr.
+
+Cuid eile tha truagh
+Tro bhochdainn is cruas an àit’,
+Air an tàladh nan suain
+Le breugan nan uachdaran àrd,
+Tha ’g adhradh dhan òr
+’S ag imleach bhrògan gun tàmh,
+Sireadh tiotal is glòir
+Gun smaoin air an dòrainn aig càch.
+
+[TD 45]
+
+Chailleach tha riaghladh an dràsta
+Le teachdaireachd làidir is cruas,
+Tha i dèanamh dìcheall gu h-àraid
+Alb’ a chàradh san uaigh,
+Adhlaicht’ na cuibhreann de Shasainn,
+Gach òirleach fo casan gu buan,
+Aon cheannard, aon chultar, aon chànan,
+Ar cleachdaidhean àghmhor nan luath.
+
+Ach dùisgidh fhathast ar dùthaich,
+Tha gaoth às ùr a’ sèideadh,
+Ar bratach thèid a sgaoileadh,
+’S gach taod a rinn ar lèireadh;
+Trèigidh sinn a’ choille
+’S duibhre doire na h-èiginn,
+Fàsaidh an dorchadas soilleir,
+’S far an robh doille bidh lèirsinn.
+
+[TD 46]
+
+Ar Fearann
+
+Thàinig an toiseach na caoraich,
+’S iadsan a shaothraich an t-àit’,
+Ruagadh iad dhan an tràigh mhaoraich
+No dhùthchannan craobhach thar sàil;
+Cha robh fèill no iarraidh air daoine
+Ach air maoin dhan uachdaran ghrànd’ -
+Bha dàimh is càirdeas mar fhaoineas
+Aig caoch nan uaislean gun ghràs.
+
+Thàinig an uair sin na fèidh ann,
+Do dhaoine gun fheum no stàth;
+Chaidh ainmeachadh coilltean gun chraobhan
+Far am faigheadh na maothagan tàmh;
+Duine dhol faisg orr’ chan fhaodadh,
+Air caoraich bha bacadh sa phàirc -
+Bha na h-uachdarain uile cho aontaicht’
+An tìr a bhith aognaidh is fàs.
+
+Thàinig a-nise na craobhan
+Tha sgaoileadh thairis gach sliabh,
+Falach na dùthcha gach taobh dhinn
+Far ’n robh daoine a’ còmhnaidh a-riamh;
+Nach saoil sibh gur suidheachadh faoin e
+G’eil daoin’ air an t-saoghal gun bhiadh,
+’S sinne lìonadh na tìr le craobhan
+Seach g’eil cus dher raointean fo shìol?
+
+[TD 47]
+
+Tha nis uachdarain ùra nar saoghal
+Cho sanntach is lùbach ri càch,
+Goid air na seòid a rinn saothair
+Gu beòshlaint fhaotainn sa bhàgh;
+A’ gheòla as lugha chan fhaodar
+Acrachadh saor ris an tràigh -
+Cò chuireadh aghaidh air fùdar
+A dhìon ùghdarras leithid a ghràisg?
+
+Tha thìd’ aig na daoin’ againn èirigh
+’S cur rèit air ar fearann is rian,
+Casg a bhith daonnan fo lèireadh
+Aig uachdarain èisg agus fhiadh:
+Gum biodh caoraich, fèidh agus craobhan
+Còmhla ri daoin’ aig gach sliabh,
+Gach sgìre le h-obraichean fhèin,
+Gach nàbachd le sèimhe gun fhiamh.
+
+Tha cunnart an obraichean mòra
+Gun an còrr de bheòshlaint mun cuairt -
+Nuair a dh’fhàilingeas malairt dhen t-seòrsa,
+Tha bochdainn is bròn air an t-sluagh;
+Far ’eil obraichean beag ann an àite
+Cha bhi ’n àmhghar idir cho cruaidh -
+Ged a dheigheadh aon chun an làir ac’,
+Togaidh càch a’ choimhearsnachd suas.
+
+[TD 48]
+
+Cumha Iain
+Mo Bhràthair
+
+Nam aisling rinn sinn crathadh làimh
+’S chuala mi ’n guth dàimheil milis,
+Ach dhùisg mi madainn moch Dimàirt
+’S bha thu mar tha gu bràth air d’ fhilleadh
+Am fuachd ’s an cadal a’ bhàis
+Ann an Auckland, New Zealand.
+
+Chuimhnich mi air làithean grianach,
+Sinn ag iasgach maoin na mara,
+No air oidhche gheamhraidh, fhiadhaich
+Ris a’ ghrìosaich bhlàth a’ garadh,
+’S ag argamaid mu nithean dìomhair
+Bhios gu sìorraidh oirnn air falach.
+
+Air cho fad’ ’s o dh’fhalbh thu uainn,
+Air cho buan ’s gu robh ’n t-slighe,
+Bha ar smaointean air an uair,
+Mall no luath, a bhiodh tu tighinn;
+Ach ’s dìomhain coimhead ris an uaigh -
+’N dùthaich fhuar às nach tillear.
+
+Ach thig rim inntinn iomadh àm,
+Ar n-òig’ a bh’ ann o chionn fhada,
+Is ar sòlas nach robh gann
+Ann am bann teann na dachaigh,
+Nuair a bha thu air ar ceann
+Anns a’ ghleann ’s air a’ mhachair.
+
+’S cianail g’eil thu ann an tìr
+Na mìltean mìle thar sàil -
+Chan fhaic mi far am beil thu sìnt’
+Fad bho shinnsearan nad thàmh;
+’S truagh cho goirid ’s a bha ’n tìm
+Bha agam fhìn na do dhàil.
+
+[TD 49]
+
+An t-Aite
+
+Chan eil ceàrn sa chruinne-chè
+A bhios cho tric nam inntinn
+Ris an àit’ san robh mi ’n-dè:
+’N Dùn Mòr gu Bun an Uillte.
+
+Chan eil bealach, chan eil tulach,
+Chan eil dùn no doimhne,
+Chan eil glumag, chan eil mullach
+Air na chaill mi cuimhne.
+
+Dh’òlainn deoch à Srùp a’ Ghlinne
+An asgaidh is gun thruailleadh,
+’S chuirinn dubhan dhan an linne,
+’S gheibhinn breac corr’ uair leis.
+
+Sròn Chalamhain ’s mi gun bhrògan -
+Seasaidh falt mo chinn-sa
+Cuimhneachadh air gòraich’ òige,
+Dìreadh siud mar staidhre.
+
+Biodh i fliuch no biodh i fuar,
+Mus tàinig bùrn na pìoba,
+Lìonainn làd dhen uisge chruaidh
+Bha ’m fuaran Chuidhe ’n Dìoba.
+
+Sgeir Tha Muigh ’s an Sgeir Tha Staigh,
+Clach an Ròin nam fhianais,
+’S le tràigh reothairt ceum on taigh,
+Dhearcainn air Sgeir Iomhair.
+
+[TD 50]
+
+Cuidhe Lor ’s an Cladach Mòr,
+Làn crodh-bainne ’s ghamhna,
+Bàtaichean gu mall fo sheòl
+Air feasgar bòidheach samhraidh.
+
+Sa Chnoc Dhubh bhiodh bratach shuas
+Air là buain na mònach,
+Ach ’s gann g’eil duine ’n-diugh mun cuairt
+A thuigeas brìgh mo chòmhraidh.
+
+Tha nis an coigreach anns an àit’
+’S an cànan cèin na cheann aig’,
+Ach fiù an òigridh th’ ann an dràst’,
+Chan ainmich bàgh no gleann ann.
+
+[TD 51]
+
+Uisdean Everitt
+Dòchas aige gun coinnich sinn …
+
+’S iomadh feasgar chaidh sinn suas,
+Biodh i fliuch no biodh i fuar,
+Cabhadh geal no reothadh cruaidh,
+’S na neòil cho luath dol seachad oirnn.
+
+Stiùireadh tu sinn chun an àit’
+Tron an losgadh dhan a’ bhlàr;
+Lèirsgrios leagadh sinn gu làr
+’S bail’ an nàmh gun creachadh sinn.
+
+Bha thu iriosal nad dhòigh,
+Bha thu stuama ’s bha thu stòld’,
+Seasmhach anns a’ ghàbhadh mhòr,
+’S nuair bha thu òg bu dreachail thu.
+
+Tha nis dà fhichead bliadhna ’s còig
+O chunna mis’ thu anns an fheòil:
+Tha d’ fhalt air liathadh, d’ fhiaclan breòit’ -
+’N aois, a sheòid, cha d’ sheachain thu.
+
+’S am fear bha còmhla riut sa bhlàr
+Leis an òige ’s leis an t-slàint’,
+Chan eil ach plaosg an-diugh na àit’,
+’S chan fhàiltich thu dol seachad e.
+
+Ma choinnicheas sinn ri chèile ’n dràst’,
+Gun nì gar ceangal ach na bha,
+Bidh dà choigreach air an t-sràid,
+San àl seo sinn air seacharan.
+
+[TD 52]
+
+Truailleadh Edein
+
+’S cuimhne leam làithean
+Bha bàigh a’ Chuain Sgìth
+Fìorghlan is sàbhailt’,
+Gun sgàig orm ro nì.
+
+Nis tha fuar-dhealt gu h-àrd
+Ann an àile gach tìr
+A’ tuiteam gu làr
+Mar phlàigh uisge-mìn
+
+Air maoth-mheasan àlainn,
+A’ mhil tha sa chìr,
+Air lusan a’ ghàrraidh
+Is àiteach gach glìob;
+
+An gràn thig thar sàile,
+Buntàta san sgrìob,
+Feòil chaoraich bhàna,
+Bainne bà agus ìm;
+
+An t-iasg a tha snàmh
+Sna bàigh againn fhìn -
+Tha ’m puinnsean ’s gach àit’
+Agus pàighear a’ phrìs.
+
+Tro dhìmeas air nàdar
+Tro thàir’ air ar dìleab,
+Thruaill sinn uisg’ agus àile
+Agus ghànraich sinn Eden.
+
+[TD 53]
+
+Cha bhi ’n tìr sàbhailt’
+Gu ’m bi nàmhaid fo chìs -
+Sannt dhaoine gu h-àraidh,
+Tha e ’n nàdar ar sìl.
+
+Chogais nì e sàmhach,
+’S e Sàtan a rìgh,
+Dall far ’eil àmhghar,
+Agus sàsaicht’ cha bhi.
+
+[TD 54]
+
+Soraidh leis a’ Mhòine
+
+Seachain orm an toirsgeir,
+Mallachd oirr’ is meirgeadh,
+Air a smeachan seargadh
+Bha searbh dhan a’ bhàrd.
+
+Fallas na mo shùilean
+A’ rìochadh ’s a’ rùsgadh,
+Freumhaichean cho diombach
+Gun dhùisg mise ’m blàr.
+
+Cur ceap air an ùrlar
+’S a’ feuchainn ri stiùireadh,
+Mus milleadh e a’ mhòinteach
+Bha mùirneach aig càch.
+
+Mnathan agus daoine
+Am bàrr-fhàd àrd a’ sgaoileadh,
+’S mus ruigeadh sinn an caoran,
+Bu daor dhuinn am blàths.
+
+Fad mo làithean-saora
+Ri tiormachadh a’ chaorain,
+Nuair a bhiodh mo smaointean
+Air daoin’ eile a’ snàmh.
+
+Soraidh leis a’ mhòine,
+Mo mhallachd air an smùr aic’;
+Chuir e dìosg nam shùilean -
+Mo chùl ris gu bràth.
+
+[TD 55]
+
+Nì cha do chòrd rium
+Ach biadh anns a’ mhòintich,
+Na càirdean cruinn còmhla,
+Gun bhòrd ach am blàr.
+
+’S tric a thig rim chuimhne
+Na sgiobaidh bha cho coibhneil;
+A’ mhòr-chuid cha chluinn mi -
+Tha na suinn aig tàmh.
+
+[TD 56]
+
+An Oiteag
+
+Thòisich o chian anns a’ Ghàidhlig
+Crìonadh is cnàmh is èiginn,
+Ar còmhradh ri uchd a’ bhàis,
+Gun ghràdh, gun spèis, gun èisteachd.
+
+Nis tha oiteag an saoghal ar cànain,
+Gaoth nach b’ àbhaist bhith sèideadh;
+Chan fhada gu fàs i làidir,
+’S thig oiteag fhathast gu gèile.
+
+Feadhainn nach canadh ach “Ciamar a tha?”
+Nise gach là ga leughadh,
+Tadhal nan clasan an iomadach àit’
+’Son ionnsachadh cànan a’ Ghàidheil.
+
+Riaghladh a dh’fheuch ri mùchadh gu bràth
+A’ tuigsinn nach cnàmh ’s nach eug i,
+Gach pàrtaidh a’ gealladh nach leig iad gu làr
+An còmhradh bh’ aig Adhamh ri Eubha.
+
+Clann nach cual’ i riamh aig pàrant
+Bruidhinn sa Ghàidhlig ri chèile,
+Feadhainn a dh’fhuadaich cainnt am màthar
+Nise làn nàire gun thrèig iad.
+
+Thig misneachd ùr am fàire,
+An àite sgàilean bidh lèirsinn;
+Ionnsaichidh milleanan Gàidhlig
+’S measar an cànan a rèir sin.
+
+[TD 57]
+
+Leumaidh i thairis gach gàrradh,
+Fàgaidh i làr an taigh-chèilidh,
+’S cluinnidh sibh “Ciamar a tha?”
+Aig uaislean àrd Dhùn Eideann.
+
+Iadsan a dhìon i on nàmhaid,
+Moladh gu bràth dhan treubh ud -
+Sheas iad gu dìleas sa bhlàr
+Nuair a bha càch a’ gèilleadh.
+
+[TD 58]
+
+Beul na h-Oidhche
+
+Am beul na h-oidhche
+Le gealach chruinn ann,
+Tha ’n dràst’ nam inntinn
+O chuimhne m’ òige.
+
+Mo mhàthair ghràdhach
+A’ dol dhan bhàthaich
+A bhleoghan na bà ann,
+’S am bàrd le lòchran.
+
+Bhiodh naosg an uair sin
+Air sgèith mun cuairt oirnn,
+’S a’ siubhal luath
+Dèanamh fuaim mar òran.
+
+Bhiodh traon gu h-ìosal
+Sna claisean feurach
+Le torghan cianail
+Taobh shìos an eòrna.
+
+Bha m’ inntinn riaraicht’
+San oidhche dhìomhair,
+Mo shaoghal grianach,
+Gun sgeul’ air dòrainn.
+
+Tha beul na h-oidhche
+A-nis gam chlaoidh-sa,
+Ach na feasgair ghrinn ud
+Bidh chaoidh nan sòlas.
+
+[TD 59]
+
+Mo Dhùrachd
+
+“Nam faighinn mo dhùrachd,
+’S e lùiginn bhith òg,”
+Cha sheallainn ri àiteach,
+Ri bàthach no bò;
+Sheachnainn an àirigh
+Fo shàil nam beann mòr,
+Cha bhiodh caora nam àrainn
+Ach a-mhàin air a’ bhòrd.
+
+Ach gheibhinn deagh bhàta,
+Crann àrd is dà sheòl,
+Gach uidheam as fheàrr
+Agus càball gu leòr;
+Dh’fhàgainn am bàgh sa
+Chur fàilt’ air cuan mòr,
+’S bhiodh mo chupan-sa làn
+Am measg fàileadh nan ròp.
+
+Nuair a ruiginn Butt Leòdhais,
+Adhar ròsach gu ’n iar,
+An cuan aic’ fo sròin
+’S dà òirleach fo beul,
+’S e mhadainn bhiodh bòidheach,
+Gun sgòthan air sgeul,
+Na siùil gheal a’ bòcadh
+’S fearann Leòdhais dol sìos.
+
+Chan eil tìr fon a’ ghrèin,
+Ma tha grèim aic’ air sàl,
+Nach fhaiceadh Sea Jay
+Sgrìobht’ air cèaban mo bhàt’;
+’Son trì bliadhna thrèiginn
+Taigh-cèilidh ’s taigh ceàird,
+’S bhithinn riaraicht’ an dèidh sin
+Sa chèidse mar chàch.
+
+[TD 60]
+
+Biadh
+
+Thuirt an lighich’ nuair a b’ òg mi
+Gur i feòil a dhèanadh treun mi,
+Ach a-nis ’s e their an t-òlach:
+“Ris a’ ghòraich’ na bi ’g èisteachd.
+
+Ith an duilleach tha sa ghàrradh,
+Measan Spàinteach agus Greugach;
+Seachain thus’ am bainne blàth
+Na do phàist air ’n robh thu dèidheil.
+
+Seachain ìm is seachain bàrr,
+Seachain càis is sgudal bèiceir;
+Millidh bùidsearan do shlàint’
+’S an deoch làidir ni do lèireadh.
+
+Ith buntàta leis an rùsg air,
+Lìon do bhrù le na snèapan,
+Bruich an curran ’s òl an sùgh aig’,
+Ith càl ùr àm laigh’ is èirigh.”
+
+A’ mharag fhuar a bha cho càilear,
+Loma-làn de gheir gach tè ac’,
+Ruaig na lighichean len tàir i -
+Chan eil àit’ aice nan creud-san.
+
+Sgadan saillt’ is deagh bhuntàta,
+Bha sinn gràdhach air is spèiseil,
+Ach ’s e chanas iad an dràsta,
+Millidh salann slàint’ gach creutair.
+
+[TD 61]
+
+A h-uile biadh as caomh leam fhìn,
+Canaidh lighich’ nach eil feum ann,
+Ach fad’ no goirid bhios mo thìd’,
+’S fhada tìm air càl is snèapan.
+
+Aig àm na Nollaig ’s àm nam bòidean,
+Am nan còcairean as fheàrr,
+An cualas càil a-riamh cho gòrach
+Ri bhith beò air snèap is càl?
+
+[TD 62]
+
+Fuaran Chuidhe ’n Dìoba
+
+Bha fuaran uisge fìorghlan
+An lagan Chuidhe ’n Dìoba,
+Uisge nach robh pìoban
+A’ truailleadh;
+’S ioma ceud bliadhna
+Bho shil a’ chiad deur às,
+’S ioma tart a riaraich
+On uair sin.
+
+Chan eil a-nise sgeul air -
+Far ’n robh gaineamh bhrèagha
+Tha eabar agus feur ann
+Is buachar;
+B’ fhiach agus b’ fheàrr dhuinn
+Bhith air a ghleidheadh sàbhailt’,
+’S bhlaiseadh iomadh àl
+An deoch uasal.
+
+Nach cianail ar dìochuimhn’
+Air caraid bha cho fialaidh,
+’S ar dìmeas a thiodhlaic
+A bhruachan;
+Ach fhathast thig an èiginn
+Ma thruaillear na slèibhtean,
+’S gu cinnteach bidh fèill
+Air na fuarain.
+
+Cha bhi fios a chaoidh
+Aig an òigridh tha leinn
+Air rud a tha nam chuimhne
+Mun fhuaran;
+Deoch à muga cheàird,
+’S am pathadh air mo chràdh -
+Siud am fìon a b’ fheàrr leam
+A fhuair mi.
+
+[TD 63]
+
+A’ Chuthag
+
+Fuath ort fhèin a chuthag ghorm
+Led òran meallta milis -
+Tha seirm do bheòil
+Cuir fios gu eòin
+G’eil àm a’ bhròin air tighinn.
+
+Gùg, gùg an neoichiont na do bheul
+’S do shùilean geur air innis
+An nead bog blàth
+A shaothraich càch -
+Theid thus’ gun dàil ga mhilleadh.
+
+Bidh dachaigh ghrinn aig d’ ugh ’s aig d’ àl -
+Chan ann led àrach-s’ idir,
+Gad chluiche fhèin
+Bho ghèig gu gèig,
+’S làn fèinealachd do chridhe.
+
+Mus tig am fuachd thèid thus’ air chuairt
+Thar chuain gu cluaintean tioram;
+Nad chridhe cruaidh
+Cha neadaich truas,
+No smaoin aon uair air d’ isean.
+
+Nàir’ ort fhèin, a bhradag ghorm,
+Chan eil cho borb air spiris;
+Bidh ortsa gràin
+Gu faigh thu bàs,
+Aig eòin gach blàir is innis.
+
+[TD 64]
+
+’S mairg a bhiodh ag iarraidh d’ àit’,
+Gun ghràdh air mac no nighinn -
+’S ann mu do sheòrs’
+Thuirt Solamh mòr
+Nach ròst an leisgean sitheann.
+
+[TD 65]
+
+Danns an Rathaid
+
+Bha mi aig danns nan uaislean,
+Nam chluasan cànan cèin -
+Tric dheigheadh m’ aigne an uair sin
+Thairis a’ chuain air sgèith
+
+Gu gealach abachaidh àlainn,
+Oigridh an àite cruinn,
+Gillean bha geurchuiseach làidir,
+Clann-nighean bha càilear is grinn.
+
+Ceann rathad Phabail ar pàileis,
+Morghan ar làr airson danns,
+Fuaim càirdeil na Gàidhlig -
+Saoghal beag sàbhailt’ a bh’ ann.
+
+Fear le aon chois anns an dìg,
+Meileòidian binn air a ghlùin,
+Gu minig fear eile le pìob,
+Ach bìog cha robh air mì-rùn.
+
+Chanadh èildear no dhà san sgìre,
+“’S e peacadh dha-rìribh a th’ ann” -
+Bodaich a’ cìreadh a’ Bhìobaill
+’Son cìs a chur air a’ chloinn.
+
+Tha ’n saoghal ud air falbh gu bràth,
+Chaidh e bàs le mhath ’s le dhona,
+Ach a bheil cinnt an dràst’
+Gu bheil òigridh ar là nas sona?
+
+[TD 66]
+
+Am Bomair Lancaster
+Air dhomh a faicinn ann an taigh-tasgaidh
+
+’S cuimhne leam an là bha fèill ort,
+Là bha d’ ainm sa h-uile pàipear;
+Là bha nàmhaid gar lèireadh,
+’S tu fhèin a rinn an riasladh.
+
+Nise san taigh-tasgaidh sàbhailt’,
+Bidh do smaointean air na làithean
+Nuair bha sìobhaltachd gach àite
+An cunnart bàis aig biastan.
+
+’S iomadh oidhche gharbh is fhuar
+A chaidh thu tarsainn a’ chuain tuath,
+Tron an lèirsgrios shìos is shuas
+Gam bualadh anns an iarmailt.
+
+Bidh cuimhn’ agad air gillean òg’
+Bha gad stiùireadh tro na neòil,
+Tron an losgadh, tron a’ cheò,
+Nach tuig ach seòid a liath e.
+
+Bha ceudan dhe do sheòrsa fhèin
+Air an oidhch’ a’ tolladh speur,
+’S sibhse bha nar cadal sèimh
+Cha phàigh gu lèir na fiachan.
+
+Sna h-itealain a th’ ann an-diugh
+Tha innleachdan nach b’ aithne dhut,
+Ach an cruadal mòr a dh’fhuiling thus’
+Cha thachair riu gu sìorraidh.
+
+’S ma chanas cuid le sealladh cùil
+Nach d’ rinn thu fhèin cho math ’s bha dùil,
+’S iomadh dìmeas tha nar cùrs’
+A bhios na chliù aig Dia dhuinn.
+
+[TD 67]
+
+O, Nam Faicinn Alba Saor!
+
+O, nam faicinn Alba saor
+Mus tuit a’ chraobh sa dhan talamh,
+Bu shuarach agam g’eil mi aost’;
+Dh’fhàsainn aotrom is fallain -
+O nam faicinn Alba saor!
+
+Dhèanainn sùgradh ’s dhèanainn ceòl,
+Sheinninn òrain mar ghille,
+Lìonainn glainne ’s dhèanainn òl,
+’S shaoilinn gu robh m’ òig’ air tilleadh -
+O nam faicinn Alba saor!
+
+Chan eil Albannach cho truagh
+Nach bi buadhmhor is sona
+Nuair a choisneas sinn a’ bhuaidh,
+Nuair a chì ar sluagh an solas -
+O, nam faicinn Alba saor!
+
+Coma leibh bhith sireadh maoin,
+Biodh ur smaointean air Uilleam:
+B’ fheàrr dhuinn a bhith beò air taois
+Na bhith air an taod fo bhuillean -
+O, nam faicinn Alba saor!
+
+Tha rìoghachdan a-bhos is thall
+Ag iarraidh slabhraidhean a ghearradh -
+’M beil ar riaghladh fhìn cho dall
+’S gun ceus iad sinn le ball is spearrach?
+O, nam faicinn Alba saor!
+
+[TD 68]
+
+Chuala mi aig sruth a’ chaoil,
+Aig a’ ghaoith ’s aig allt a’ ghlinne,
+Gu bheil an aimsir air ar taobh
+’S gu bheil an t-aonadh fo thinneas -
+O, nam faicinn Alba saor!
+
+Nuair a bhios ar dùthaich saor,
+Thèid am fraoch fhèin na lasair;
+Bidh gach beinn is allt is craobh
+’G èigheachd ‘Saorsainn bho Shasainn’ -
+O, nam faicinn Alba saor!
+
+An là sin sgaoilidh sgàil is sgòth,
+Buille ’s beò thig na cuisil,
+A fèin-mheas tèaraint’ is a pròis
+Mar a bha i ’n dòrn a’ Bhrusaich -
+O, nam faicinn Alba saor!
+
+[TD 69]
+
+Ionndrain
+
+Gach seòl a bha ann aig àirde nan crann,
+’S na ròpan cho teann ’s a bha feumail,
+B’ aoibhneach am fonn a lìonadh mo cheann,
+’S mo bhàta na deann anns a’ Chèitean.
+
+Am baile le chùram bhiodh fad’ air mo chùlaibh,
+’S an cuan fo mo ghnùis chun nan speura;,
+’S tric bhiodh mo shùil air bòcadh nan siùil,
+’S bhiodh beò anns an stiùir nam ghrèim oirr’!
+
+Chuirinn seachad mo thìd’ ann an saoghal leam fhìn,
+Ri mo bhàta geal grinn ag èisteachd,
+’S i sgoltadh le druim an uisge ’s nan tuinn,
+’S gam frasadh gun sùim às mo dhèidh-sa.
+
+Nuair a sheòlainn do bhàgh chuirinn m’ acair an sàs,
+Bhiodh gaineamh no làthaich cho rèidh ann;
+Bhiodh a faileas fo màs ann an sàmhchair an àit’,
+’S dh’òlainn deoch-shlàint’ a deagh bheusan.
+
+Ach bho dhìobair mo shlàint’ ’s an aois air mo chràdh,
+’S e seachnadh a’ bhàt’ a dh’fheumainn,
+’S nuair a chì mi càch an-diugh air an t-sàl,
+Tha ionndrain a’ dàil nam cheum-sa.
+
+[TD 70]
+
+An t-Eathar Ghiomach
+
+Bha uair a bhithinn còmhla ri uaislean aig bòrd,
+’S corr’ uair ’s e giomach a dh’itheadh na seòid,
+Agus thigeadh nam chuimhne na suinn ud nam òig’
+A bha togail an àil le ràmh agus seòl.
+
+Bho bhàgh Bun an Uillt bhiodh sgoinn orr’ a’ falbh,
+Ann an eathar gun dìon bho shiaban na fairg’;
+Tric bhiodh i fuar, corr’ uair bhiodh i balbh,
+Ach goirid an dàil gus am fàsadh i garbh.
+
+Bhiodh Pàdraig a’ stiùireadh le cùram nach gann,
+An sgòd gun a ceangal aig Iain gu teann,
+Red agus Nònan gun bhonaid nan deann
+Cho sàbhailt is siùbhlach cur slat ris a’ chrann.
+
+Chan fhàgadh iad còs sa Bhogh’ Mhòr gun fheuchainn,
+Strùpair, Clach an Ròin, an Eòr is Gob Shiadair,
+Laga Dubha, Clach an Rubha ’s à sin gu Sgeir Iomhair,
+Ach an dèidh gailleann cha bhiodh sealladh air cliabh ac’.
+
+Nuair a thilleadh na gillean cha robh cidhe san àit’ -
+’S e saothair a shlaodadh am bàta gu tràigh;
+Le dusan mar dhuais bhiodh uaill orr’ mu thràth,
+Tighinn dhachaigh le buaidh mar uaislean à blàr.
+
+An cosnadh cho cruaidh, bu shuarach na bh’ ann,
+Ach bha iad fhèin riaraicht’ nam biathadh e ’n clann;
+Cha robh ceannard gam buaireadh no uachdaran ann,
+’S tha sòlas dhen t-seòrsa san t-saoghal cho gann.
+
+[TD 71]
+
+Gaol na h-Oige
+
+Dè ’s fheàrr san t-saoghal
+Na bhith saor agus òg,
+Trom ann an gaol
+Agus aotrom gun ghò,
+Gun smaoin air an aois
+Le daorsa ’s le bròn,
+An samhradh ann daonnan
+Gun ghaoth is gun sgòth?
+
+Càit ’eil an saidhbhreas
+Nì aoibhneas a’ ghaoil?
+Càit ’eil an oighreachd
+Làn shaibhlean ri thaobh?
+An gaol sa nach fhaighnich
+Mu chuibhreann no maoin,
+A dhìreas gach beinn,
+Cumhachd binn agus naomh.
+
+An gràdh-sa le neoichiont
+Le shochair ’s le bhòidean,
+Cho dall ri na clachan,
+Mar lachan na h-òige;
+Cho uaine ri fochann
+Aig toiseach an Og-mhìos,
+Sa chaisteal sa chlachan,
+Clach-oisein an t-sòlais.
+
+[TD 72]
+
+Air saoghal tha fuar,
+Air cruas is air bròn,
+Air deuchainnean cruaidh
+Tha ’n dual ar bith-beò,
+Air mealladh is fuath,
+Air buaireas is lèon
+Cha smaoinich aon uair
+Gaol buadhmhor na h-òig’.
+
+Nì e tulchuis cho faoin,
+Nì e caoch anns a’ cheann,
+Nì e ’m pulaidh cho caoin
+’S tha aodann gun ghreann -
+Mar naoidhean a shòlas
+Nuair dheòth’leas e chìoch,
+Ach seargaidh e ’n còmhnaidh
+Nuair thig eòlas is ciall.
+
+[TD 73]
+
+An t-Ospadal Ur
+
+Chunnaic mo shùilean an t-ospadal ùr,
+A bheulaibh ’s a chùlaibh cho dealbhach,
+Na ceudan de chùiltean is mìltean brat-ùrlair,
+Seallaidhean is cùisean rinn balbh mi.
+
+Cliù dha na daoine, rinn iad deagh shaothair,
+Gach clachair is saor agus searbhant -
+Moladh dha na seòid chuir an taigh air dòigh,
+Moladh dhan a’ Bhòrd nach robh cearbach.
+
+Ma thèid thu ’n dràsta choimhead air an àite,
+Biodh combaist nad làimh agus dearbh i;
+Pìleat bu shàbhailt’, ’s fuirich air a shàilean,
+Oir ’s tric thèid thu ceàrr gun fear earbsach.
+
+Tha ’n t-ospadal mòr, ’s nì thu coiseachd gu leòr
+Mus dèan thu gach seòmar a lorg ann,
+’S ged a bhios tu sgìth, bidh uaill na do chrìdh’
+Gu bheil àite san tìr sa cho ainmeil.
+
+Cailleach air mo bheulaibh,-“Abair gum bi biadh ann,
+’S thig bodaich glè iargalt’ ga dhearbhadh -
+Nuair a gheibh iad an leòr, chan fhàg iad am bòrd
+Gus an deothail iad an òrdag ’s an sgealbag!”
+
+Banaltraman àlainn, coibhneil is càilear,
+Frithealadh ’s gach ceàrnan gun dearmad;
+Bidh lighichean nach ceàrr air a h-uile làr
+Toirt furtachd do chràdh moch is anmoch.
+
+[TD 74]
+
+B’ fheumach an t-àite air an deagh fhàrdach,
+’S lùigidh gach àl gum bi sealbh aic’;
+Ceud bliadhn’ bhon dràsta bidh tinn agus slàn
+A’ beannachadh an là chaidh a dealbhadh.
+
+A là ’s a dh’oidhche bithidh e nar cuimhne,
+Nach e togalach a chaoidh a bheir ainm dhuinn
+Ach coibhneas is saothair agus sgilean ar daoine,
+Ma ghleidheas sinn iad daonnan gun seargadh.
+
+Tha eagal orm fhìn, agus nì mi dhuibh inns’,
+Gun tèid mo thoirt tinn dhan taigh ainmeil,
+’S nuair a bhios mi slàn gun dèan mi ann dàil
+Gus an cuir iad snàthad nam earball!
+
+Lìonaibh glainne gu bàrr agus òlaibh deoch-slàint’ -
+Bidh mòran an tràth seo le farmad;
+Gleidhibh e le cùram ’son eileanan ar còmhnaidh
+’S na èistibh ri dùrdail luchd-airgid.
+
+[TD 75]
+
+Bagh na h-Eòra
+
+Bu chaomh leam seòladh
+Gu Bàgh na h-Eòra
+Air madainn bhòidhich
+Gun deò a’ sèideadh,
+Gun agam seòldair
+No caraid còmh’ rium
+Ach cuimhn’ air òigridh
+O spòrs mo Chèitein.
+
+Chan fhaic mi làrach
+Rinn bròg air tràigh ann,
+Cha chluinn mi cànan
+Am bàgh ar spòrsa;
+Tha ’n t-àit’ air fhàgail
+Aig creagan àrda,
+’S cha dèan mi àicheadh
+Nach fhàs mi brònach.
+
+Oir thriall an t-àl ud
+De ghillean àlainn,
+Sgapt’ mar tha iad
+Gu bràth bhon eòlaich,
+Bhiodh anns a’ bhàgh sa
+Air Là na Sàbaid,
+Le mire ’s mànran
+Sa chànain cheòlmhoir.
+
+[TD 76]
+
+Nuair chunnt mi ’n àireamh
+Bhiodh anns an àite,
+’S a lìon am bàgh sa
+Le gàir’ an t-sòlais,
+Far ’eil an dràsta
+Mac-talla sàmhach,
+Bha dusan àbhaist,
+Is b’ àrd an còmhradh.
+
+Chì is chluinn mi
+Na h-eòin a’ seinn ann,
+Ròn aig doimhne
+’S biast-dhubh a’ còmhnaidh;
+Ach gillean coibhneil
+Tha na mo chuimhne,
+Chan fhaic a chaoidh mi
+Iad cruinn ann còmhladh.
+
+[TD 77]
+
+Allt a’ Bhonnaich
+
+Thòisich Alba sa bhlàr sa,
+Seo a’ bhuaidh a rinn slàn i,
+Bho nathair-nimhe sàbhailt’
+Bha oirre ghnàth an tòir.
+
+Sgailc na làmhthuaigh air iarann,
+Sitrich nan each ’s an sgreuchail,
+Sleagh a’ tolladh, sgian a’ reubadh,
+Lasair lann an làmhan seòid.
+
+Seo far na bhuaileadh na faobhair,
+Seo far na rugadh ar saorsa
+Ann am fuil ’s am fallas ar daoine,
+Mar aon a’ dìon an còir.
+
+Tha e san fhasan an dràsta,
+Magadh na dhìon sinn bho nàmhaid,
+Ar gràdh-dùthcha dol bàs oirnn,
+Dìmeas ’s a’ màbadh ar seòid.
+
+Ach nan robh bhuaidh aig Sasainn,
+Nan robh ’m Brusach ac’ fon casan,
+Dè ’n-diugh a bhiodh againn
+Ach glasan is bròn?
+
+Cha bhiodh sgeul air ar cànan
+Le ceòl is le bàrdachd,
+Bhiodh a’ Ghàidhealtachd na fàsach
+Aig ceàrdan is eòin.
+
+[TD 78]
+
+Dheigheadh ar cultar a mhùchadh,
+Ar foghlam ’s ar cùirtean,
+Ar gnàthan tha mùirneach,
+Gach dùil agus dòigh.
+
+Cha bhiodh Alb’ air ar dùthaich,
+Bheireadh Sasainn ainm ùr oirr’,
+Air a’ mhap ‘Tir nam Bùban’,
+Tìr gun chliù gun phròis.
+
+Mòr-urram dhan bhlàr ud,
+Dha na gaisgich bha ’n làthair;
+Biodh uaill oirbh, a chàirdean,
+’S gleidhibh blàth ur dòchas.
+
+Ged tha Brusaich cho gann,
+Buaidh bidh ’n Tìr nam Beann,
+Bidh Allt a’ Bhonnaich eil’ ann
+Gun bualadh lann no dòrn.
+
+[TD 79]
+
+Tuiream Iain Mhic a’ Ghobhainn QC MP
+
+Cha b’ aithne dhaibh e fhèin,
+A chèile no chlann-nighean,
+Ach nuair chualas gun dh’eug e,
+Gu robh ’n èiginn air tighinn,
+Cho-fhuiling gach treubh
+A bha leughadh mu Iain,
+’S chruinnich coigrich làn spèis
+Dhàsan bha ’n-dè nar meadhan.
+
+Cha robh Ceartas na dhùisg,
+No bha chùl ris an talamh,
+Nuair a leig e dhan ùir
+Fear cho tùrail ’s cho ealant’;
+Dh’fhàg sin Alba fo thùrs’,
+Ait’ an fhiùrain fuar falamh -
+Caillidh an ròs a shùgh
+Nuair a bhios luibhean fallain.
+
+Bha ar n-earbsa cho mòr,
+Bha ar dòchas cho buileach,
+’S tha Alba fo bhròn,
+Oir cha sheòl e sinn tuilleadh;
+Tha e sìnte fon fhòd
+Mus do thòisich a thuras -
+Carson a’ bhàsaich e òg
+Is a ghlòir ris a’ fuireach?
+
+[TD 80]
+
+Mar gun eugadh am Brusach
+Tro thubaist neo-àbhaist
+Ro Bhlàr Allt a’ Bhonnaich,
+’S an donas am fàire,
+Chaidh Alb’ a ghonadh,
+Chan eil sonas san àit;
+Tha ’m bàta gun stiùir
+’S am fear-iùil air a bhàthadh.
+
+Tha nuallan nan tonn
+Gach oidhch’ a’ tuiream,
+Tha uisge nan allt
+Gu mall a’ sruthadh;
+Tha guth anns a’ ghaoith:
+“Cha till ar curaidh”;
+Tha Ghàidhlig a’ caoidh
+Nach seinn e i tuilleadh.
+
+Tha e nise fuar sìnt’
+Ann an I Chaluim Chille,
+Ann an cuideachd nan rìgh
+Agus sinnsear nan cinneadh;
+’S thig a theaghlach gu I,
+Sùilean mìogach a’ sileadh -
+Bidh mulad nan crìdh’
+’S chan eil lighich’ dhan tinneas.
+
+[TD 81]
+
+Am Fac’ E?
+
+“Chòrdadh a’ bheatha sa rium fhìn” -
+Cha b’ ann às an tìr bha mo charaid
+Ach à meadhan a’ bhaile mhòir,
+Gun eòlas air bò no gamhainn.
+
+Bha ’m poll-mònach fada, dìreach,
+’S a h-uile mìr dheth ceithir fòid,
+Sgaoilteach rèidh le mòine làn
+’S a’ ghrian a’ deàlradh, togail ceò.
+
+Am fac’ e làraich an iarainn
+Sa pholl nan ceudan gun àireamh?
+Dh’fhairich mi sgìths na mo shliasaid,
+’S nam dhruim am pian bha cho sàraicht’.
+
+As t-fhoghar bha ’n t-arbhar san adaig,
+Na badan eadar buidh’ is geal:
+“’S mi fhìn a bhiodh sona san àite” -
+Am fac’ e ràthan na speal?
+
+[TD 82]
+
+Aig Càrn-Cuimhne Shir Seumas
+
+An fheansa dhlùth iarainn
+Bha uair a’ cur dìon air,
+Air caitheamh ’s air crionadh,
+’S am feur a’ fàs àrd;
+Sàl geur a’ Chuain Sgìth
+Agus siantan na tìd’
+Air milleadh na sgrìobh iad
+Cho dìleas air clàr.
+
+Nan robh bodach à Beàrnaraigh
+Air moladh do bhàidhealachd,
+’S e ’n teisteanas àraidh sin
+A b’ fheàrr na na th’ ann,
+Ach sgrìob cha do dh’fhàg e
+No croitear bha ’n làthair -
+’S e mhol thu do chàirdean,
+Le gàgail nach gann.
+
+Chan eil guth ann an Sìona
+Far na mharbh thu na mìltean,
+Cur puinnsean nam pìoban
+Fad na tìd’ bha thu thall;
+Chan eil guth mar a fhuair thu
+Do mhilleanan suarach
+A tràilleachd nan truaghan
+Nach do bhuannaich ach call.
+
+[TD 83]
+
+Cha do smaoinich thu riamh,
+Nuair a choisich thu ’n sliabh,
+Gum biodh graffiti gun chiall
+Ag iadhadh do thùir;
+Cha do smaoinich do chàirdean,
+Nuair a thog iad an càrn sa,
+Gum biodh òigridh an àite
+Dèanamh tàir air do chliù.
+
+Biodh sin mar a tha e,
+Cha dhìon mis’ a’ ghràisg sin,
+Ach ’s ann gòrach a bha i
+Chuir an-àird e bho thùs;
+’S e uabhar is uaill,
+Mòr-chùis gun luach,
+Bhith ga mholadh san uaigh
+Bha cho cruaidh is beag diù.
+
+Na leugh do bhean thàireil
+Mu iodhal san fhàsach
+(Rinn Shelley air bàrdachd)
+Airson Phàroah na h-Eipheit?
+Ma thachair sin dhàsan
+Bha na dhia anns an àite,
+Buan no sàbhailt’
+Cha bhi càrnan Shir Seumas.
+
+Nan innseadh i ’n fhìrinn,
+’S e dh’fheumadh i sgrìobhadh
+Gun ruaig e ar sinnsear
+Bha mar innear na shùil;
+Tha taibhsean nan truaghan
+An dràsta mun cuairt orm -
+’S e ’m fuaim tha tighinn uapa
+Droch luaidh is mì-rùn.
+
+[TD 84]
+
+Riaghladh
+
+Seallaibh air na rìoghachdan
+Bho Sìona gu Peru,
+Cumhachd aig gach lìogaire
+’S gun fìrean anns a’ chriùth’;
+An tuig sibh rud cho neònach,
+Gu bheil daoine seòlt’ an drast’
+Anns gach dùthaich deònach
+Na dòlais bhith gu h-àrd?
+
+Nach cianail agus nàr an rud
+G’eil gràisg sa h-uile tìr
+Air an spiris àrd tha siud
+’S gach tàlann orr’ a dhìth?
+Gun nàir’ tha bhathais iarainn,
+Ged tha casan crèadh’ air làr,
+An clab a’ spùtadh bhreugan
+’S a’ chogais shìos mu shàil.
+
+’M beil aon fhear idir ciallach
+Na riaghladair an dràst’
+A choileanas a bhriathran
+’S a chumas rian air cach?
+Gun adhaltranas a dhèanamh
+No foill a riamh na dhàil,
+Gun sgannal no an-diadhachd
+Mu ghnìomh san robh e sàs?
+
+[TD 85]
+
+Nach beag gu dearbh an t-iongnadh
+O chian sa h-uile ceàrn
+G’eil daoin’ a’ sireadh Tighearna
+A riaghlas iad le bàidh;
+Slànaighear bhios fialaidh,
+Gun crìochan air a ghràs,
+Agus nèamh le sòlas sìorraidh
+Nach fhaigh iad shìos an dràst’?
+
+Saoil sibh an e gnè an t-sluaigh
+A chuir truaghain air an ceann?
+’N e sinne bhith cho suarach
+A leig suas an sgùm a th’ ann?
+Nach tàinig fear an uair ud
+Bha uasal anns gach ceum,
+’S nach do chroch sinn suas e,
+’S air cabar cruaidh gun cheus?
+
+[TD 86]
+
+A’ Cuimhneachadh 1945
+
+’M bliadhna tha sinn cuimhneachadh
+Le aoibhneas is le bròn
+Crìoch a’ chogaidh oillteil ud
+’S na suinn tha cnàmh fon fhòd.
+
+Bha ’n dòrtadh fala uabhasach,
+Bha bhuaidh a fhuair sinn daor,
+Bha borbachd agus cruadal ann,
+’S bha fuath ann air gach taobh.
+
+Dorchadas gar cuartachadh,
+Sia bliadhna bhuan a’ strì,
+Bhris an latha buadhmhor ud,
+Sgaoil uaill air feadh ar tìr.
+
+Ach nis tha leth-cheud bliadhna
+Bho chrìochnaich àm ar n-àmhghair -
+Na bh’ ann tha ’n-diugh air liathadh,
+’S cha lìonmhor iad tha ’n làthair.
+
+Chan iarradh laoich a bhàsaich òg
+Taisbeanadh làn pròis is uaill,
+Paireud is searmon ’s òraid mhòr
+Nach leòr gun d’ fhuair sinn buaidh?
+
+Dh’fhàg iad fhèin càrn-cuimhne buan,
+Nach crìon am fuachd ’s an aois -
+Bheatha làitheil th’ aig an t-sluagh
+Bho ghlèidh a’ bhuaidh sinn saor.
+
+[TD 87]
+
+Nach biodh e iomchaidh dhuinn an dràst’
+Buaidh sa bhlàr a chur a thaobh,
+Rèit’ a dhèanamh ri ar nàmh,
+Gach tìr sàbhailt’, sìobhalt’, saor?
+
+Nach b’ fheàrr gu mòr ar smaointean
+Bhith air an t-saoghal tha teachd
+Far an canar faoineas ris,
+Bhith caitheamh maoin air feachd?
+
+Nach lìonmhor laoich ar stòraidh?
+Nach pròiseil sinn ga h-inns’?
+Ach rìgh nan laoch an còmhnaidh,
+Am fear nì còrdadh ’s sìth.
+
+[TD 88]
+
+Amhran a’ Chlachain
+
+’S ann air bàrr Chuidhe ’n Dìob a dheothail mi fhìn a’ chìoch,
+An dèidh cogadh mòr nach fhacas a sheòrs’ a-riamh;
+Am bàthadh nan seòid, Iolair na dòrainn chaidh sìos -
+Bha dubhar a’ bhròin mar sgòth air clachan is sliabh.
+
+Sna creagan àrd ciar bu mhiann le balaich bhith strì,
+Gan dìreadh gun bhròig, gun bhacan le ròp no nì;
+As t-samhradh a’ snàmh air tràigh na gaineimh ghlain, mhìn,
+’N àm cur ’s an àm buain bu shuarach againn an sgìths.
+
+Na fir a bha uasal, duineil is stuam’ is stòld’,
+Na mnathan bha suairc, fialaidh is truasail nan dòigh;
+Nan tigeadh an t-aoigh, ged ’s gann bha ’n cuibhreann de stòr,
+Bu chridheil am fàilt’ ’s bhiodh àite dha aig a’ bhòrd.
+
+Chan aithne dhomh ceàrn air thalamh a b’ fheàrr do chlann -
+Feans no gàrradh cha robh gànrachadh bàgh no gleann;
+Fìorghlan bha ’n t-àile, na lochan, an sàl ’s an t-allt,
+’S gun duin’ air an t-sràid a’ cleachdadh cànan nan Gall.
+
+Bha sàmhchair sa bhàgh nach fhaighear an dràst’ san tìr,
+An càirdeas ’s am blàths, cha tig iad am dhàil an tìm;
+Cha robh eagal do phàist’ air cabhsair, sràid no sligh’,
+Bha nàbachas slàn ’s bha àbhachd taigh-cèilidh gun phrìs.
+
+Seo raon-chluiche m’ òig’, bàghan an t-sòlais dhomh fhìn -
+Chan fhaigh mi ann sìos tro aois is siataig is sgìths;
+Ach bidh iad nam chuimhne gus an tig oidhche mo thìm,
+’S nam shuain air an Aoidh bidh mo thaibhs am bàgh Chuidhe ’n Dìob.
+
+[TD 89]
+
+Galar a’ Chruidh
+
+Ministear an Tòraidh nach e bha gòrach
+Air cùlaibh nan eòlach a’ falach,
+“Ithibh ur leòr dhith,” ars esan mun fheòil ud,
+“’Se Làbor ’s an dòighean tha salach!”
+
+“Chan eil galar nam bò na chunnart cho mòr
+A rèir mar tha eòlaich ag innse,
+Cha chreid an Roinn Eòrpa briathran mo bheòil-sa,
+’S iad na dòlais as dorra dhomh fhìn.”
+
+Tha nise deich bliadhna bho nochd a’ bhiast-sa
+’S cha do dh’fheuch an riaghladh ri lèirsgrios,
+Tha grèim aice ’n-dràst’ air sgòrnan a’ ghràisg,
+A tha dabhdail ’s a’ dàil gun lèirsinn.
+
+Dè rèist an t-iongnadh nach fhaigh ’ad na dh’iarr ’ad?
+Tha ’n Eòrp’ air a liathadh le ’n èigheachd,
+Bho thàinig an t-aonadh tha iad nan aonar
+An aghaidh gach saothair a’ geumnaich.
+
+Nach e sannt co-dhiù a th’ aig freumhan na cùis?
+’S i maoin a tha mùirneach is ainmeil,
+’S gann gu bheil diù do àile no brùid,
+Cho fada ’s a thiùrras an t-airgead.
+
+Tha e soilleir gu leòr dè ghànraich an fheòil,
+Mar tha fios aig eòlach is leanaban,
+’S e biadh fallain na bà am feur ’s am buntàt’,
+Chan e gaorr is cnàmhan a seanmhar.
+
+[TD 90]
+
+Briseadh Dùil
+
+Moch sa mhadainn ’s mi nam aonar,
+Coiseachd aotrom mar duin’ òg,
+Tighinn nam chabhaig tro na craobhan,
+Sireadh saors’ a’ chuain mhòir.
+
+Bha ghrian a’ danns air sàl a’ bhàigh,
+Bha eathar bheag mu thràth fo sheòl,
+’S bha tè air acair ris an tràigh,
+’S chaidh mi gun dàil ga cur air dòigh.
+
+Chaidh mi air bòrd le mo chairt-iùil,
+Is thug mi sùil air crann is seòl,
+’S mar a b’ àbhaist ghabh mi ’n stiùir,
+’S abair smùid agam air ceòl.
+
+Dh’atharraich mi sin an cùrsa,
+’S thàinig smùid na mara air bòrd,
+Siud a’ mhionaid anns na dhùisg mi,
+’S chaidh mo shùgradh-sa gu bròn.
+
+Chuimhnich mi air làithean grianach,
+’S i cur siaban às na tuinn,
+Mus do rinn an aois mo chrìonadh,
+Mus do thriall mo bhàta grinn.
+
+[TD 91]
+
+Nàimhdean ar Cànain
+
+Seall ar cànan is ar ceòl,
+Nach neònach na tha nàimhdean ac’,
+Bho Shasannaich chan iarr thu an còrr,
+Gun eòlas air ar cainntearachd.
+
+Bha eagal air a’ Ghall o thùs
+Ro lùth-laimh ar n-aithrichean,
+Do Ghàidhlig chan eil aige diù,
+’S ann a lùigeadh e nach maireadh i.
+
+Thig a-nis nas fhaide tuath,
+Tha sluagh an sin le aithne ac’ oirr’,
+Ach ’s mòr a th’ ann tha toirt dhi fuath,
+’S tha uaislean ann tha fanaid oirr’.
+
+Ach ’s ann tha mhìorbhail ann dhomh fhìn
+Nuair chì mi anns a’ bhaile againn,
+Na ceudan nach can dùrd no bìog
+San dìleab dh’fhàg an aithrichean.
+
+Nan robh ’ad fad an dùthaich chèin,
+Bhiodh spèis aca dhan chànan sin,
+Nach neònach g’ eil ’ad dall gu lèir
+Don fheum a th’ anns a’ Ghàidhlig dhuinn.
+
+[TD 92]
+
+Gàrradh Eden
+
+Càit’ an-diugh am faighear àite,
+Daoin’ a dh’aithnicheas càch a chèile,
+Far ’eil saors’ is sìth is sàmhchar,
+Aonaranachd gu bràth chan èirich?
+
+Far nach fhaicear glas air seòmar
+No air còmhla dachaigh fhèin,
+Eagal chan fhaigh àite còmhnaidh,
+Eucoir còmhla ris gun spèis.
+
+Far ’eil aoigheachd agus ùidh
+Ann an sùil fear is tè,
+Nuair thig coigreach orra dlùth,
+Sireadh iùil an dùthaich chèin.
+
+Far a bheil an leanabh sàbhailt’,
+Far ’eil gràdh air fad a rè,
+Saor bho chunnart tha na sràidean,
+Daoine càirdeil agus trèun.
+
+Far an cuidich daoin’ an nàbaidh,
+Daoin’ air àbhachd aig ’eil dèidh,
+Far ’eil earbsa na rud àbhaist,
+Far ’eil Gàidhlig aig an treubh.
+
+Chan eil mòran air am fàgail
+Bha san àite sin an-dè,
+Mus tàinig Mammon air an àrainn,
+Mus do bhàth e ’n gnàthan fhèin.
+
+Cha chreid an òige mi an-dràsta,
+“Tha do bhàrdachd,” their iad “èibhinn,”
+Canaidh cuid le snodha-gàire,
+“Cò tha creids’ an gàrradh Eden?”
+
+[TD 93]
+
+Air Acair
+
+Thoir dhòmh-sa là grianach,
+Gaoth bho ’n iar-’as fann,
+Gun sgòth anns an iarmailt
+’S gun stiall air mo chrann;
+Sàmhchar ga m’ iadhadh
+’S creagan ciar os mo chionn,
+Gun imridh gun fhiamh
+A liathas mo cheann.
+
+Mo bhàt’ anns a’ bhàgh
+Fad o shràidean le fuaim,
+Muir làn mar an sgàthan
+Gaineamh àlainn mun cuairt;
+An acair an sàs innt’
+Air càball trì dual,
+Lìon mo ghlainne gu bàrr,
+Air do shlàinte-sa luaidh.
+
+Chan eil àmhghar a-riamh
+A chur sgian na mo chrè,
+Nach fhuilinginn fad bliadhn’
+Air son mìos an seo fhèin;
+Bidh mi taingeil gu sìorraidh
+Son gach brèagh’ là sèimh,
+A chaith mi cho riaraicht’
+An dìonachd Sea Jay.
+
+[TD 94]
+
+Duais Mo Nighinn
+
+O! nighean mo ghràidh
+’S tu dh’fhàg mi subhach an dè,
+Nuair a dh’innis mi do chàch
+An duais àrd a choisinn thu fhèin;
+Tre dhìcheall gun thàmh
+Geurchuis is tàlann dha rèir,
+Ann an cànan an àigh,
+Ghàidhlig bh’ aig Adhamh ri Eubh!
+
+A’ chiad là riamh
+A’ chunna’ mi d’ iomhaigh chiùin,
+B’ e mo dhòchas ’s mo mhiann
+Gum buannaicheadh ciall dhut cliù;
+Agus ghuidh mi ri Dia
+Gun coisneadh do ghnìomh an crùn,
+Lìon sin mo chupan gu bheul,
+Le aoibhneas lìon e mo shùil.
+
+Tha m’ fheasgar-sa ciaradh
+’S mo ghrian a’ dol ìosal gu luath,
+Ach tha mi nis riaraicht’,
+Tha na dh’iarr mi agam a luaidh;
+Ard fhoghlam dham shìol,
+(Sochair a riamh a bha uam),
+Deagh bheusan ’s deagh rian
+A choisneas dhutsa gu buan.
+
+[TD 95]
+
+Am Bàs
+
+Nam faighinn mo dhùrachd
+Bhiodh an ùin’ mar srad,
+Mar peilear bhon fhùdar,
+Mar priobadh na sùla cho grad;
+Ach ma bhios mi gun lùths,
+M’ inntinn gun tùr gun chiall,
+Mur a h-aithnich mo shùil,
+Mur ’eil dùil ri faochadh bho phian;
+Nach geàrr sibh an ròp’,
+(An t-òrdugh thoir dhaibh a luaidh.)
+Leig a-mach mi à dòlas,
+Gu sìth ann an seòmar na h-uaigh;
+Chan iarrainn diog a bhith beò
+Mar glasraich gun threòir gun lùths.
+
+[TD 96]
+
+Mo Phòsadh
+
+Tha ochd bliadhna fichead
+A-nise bho phòs sinn,
+’S thàinig an tinneas
+’S na fhilleadh an dòrainn;
+Tha ’n aois air ar milleadh,
+Tha mir’ air a fògradh,
+Chan eil dùil ri tilleadh
+Gu innis ar sòlais.
+
+Nuair bha sinn fallain le chèile
+Mar na fèidh anns a’ bhlàr,
+Bha sinn dripeil is feumail
+Dhuinn fhèin is do chàch;
+Ar gaol bha gun bheum ann,
+Bha sinn rèidh fad ar là,
+’S bho thug sinn an ceum ud
+Cha robh te ’ile nad àit’.
+
+Le dùrachd mo chridhe
+Tha mi bruidhinn air ar pòsadh,
+Chan eil càil na mo shlighe
+Lìon mo chridhe le shòlas;
+’S ge bith mar a bhitheas
+No tha tighinn oirnn de dhòlas,
+Bidh dùrachd mo chridhe
+Aig an nighinn a phòs mi.
+
+[TD 97]
+
+Duanag
+
+Tha m’ inntinn tùrsach
+’S mo bhrù fo èiginn,
+Mo chridh’ gun sùgradh
+’S e brùit’ aig eucail;
+Mo chluasan dùinte
+’S beag fiù mo lèirsinn,
+Mo cheum mi-shiùbhlach,
+Mo dhùirn gun ghrèim ac’;
+Air triall mo lùths
+Mo thùr gam thrèigsinn,
+Ach ’s ioma dùbhlan
+Th’ air cùl mo cheuman,
+’S gun caill mi stiùireadh
+Mo chùrs’ gun glèidh mi!
+
+[TD 98]
+
+Tòmas Morton
+Nàmhaid na Gàidhig (Scotsman , An Cèitean, 1994)
+
+Tha Tòmas na sgrìobhaiche ainmeil,
+Tha ainm san Albanach tric,
+Ge bith cia às a bha sheanmhair,
+Chan eil a shearmon mun chànan-sa glic.
+
+Am bruidhinn am bodach ar cànan?
+An cual’ e ar dàin nach eil gann?
+Ma chuala ’s cinnteach g’ eil nàir’ air;
+Bheil a chluas cho tàireil ri cheann?
+
+’S lìonmhor nàimhdean na Gàidhlig
+Gu h-àraidh an tìr nam beann,
+Fir brathaidh sa h-uile ceàrnan,
+’S tràillean mar Tòmas le pheann.
+
+Ged a choisneadh e ’n duais as àirde,
+Agus moladh bho chàirdean gu lèir,
+Mar neoni e an sùilean a’ bhàird-sa,
+Mar Iùdas grànda, gun spèis.
+
+San uaigh bith Tòmas a’ cnàmh,
+’S mallachd nan àl na dhèidh;
+Ach bidh Gàidheil a’ seinn sa Ghàidhlig,
+Ri gàgail Thòmais chan èist.
+
+’S iomadh cat a rinn oirre tàire,
+Eadar piseagan gràineil is tòmais,
+Ach bidh Gàidhlig beò a’s an àite,
+Fada ’n dèidh bàs nan dòlais.
+
+[TD 99]
+
+M’ Oilthigh Fhìn
+
+Feuchaidh mi ri sgrìobhadh
+Bàrdachd air son innse
+Mu làithean a bha prìseil
+Nam oig’;
+Mar a chaith mi ’n tìde
+Le aimsir bhlàth shìtheil
+Air cladaichean na tìr
+Sireadh eòl.
+
+Nuair gheibhinn là dìomhain
+Dom oilthigh fhìn dheanainn,
+Shìos bho chreagan ciar
+An Lot Bhàin;
+No uamh air tràigh ghrianaich,
+Mo leabhar air mo bheulaibh,
+Sàmhchair gam iadhadh
+Sa bhàgh.
+
+Nuair thigeadh muir gu lìonadh
+Le lib-lab gam iarraidh,
+Shadainn dhìom gach stiall
+Airson snàmh;
+Thigeadh ròn am fhianais
+’S shealladh e gu sgianach,
+“Gu dè ’ille as ciall dhut?”
+E ’g ràdh.
+
+[TD 100]
+
+Bhiodh biast-dhubh a’ còmhnaidh
+Sna geodhaichean ud còmh’ rium,
+A’ cluiche bhiodh ’ad daonnan
+Cho dòigheil;
+Proifeasair cha robh làthair,
+No tidsear nam àrainn,
+A chuireadh ceart no ceàrr
+Mo chion-eòlais.
+
+Sa gheamhradh ann an seòmar,
+Clòsaid fhuar dhùbhlaidh,
+’S mo leabhar air mo ghlùinean
+Mar bhòrd;
+’S fad trì bliadhna
+Lean mi san dìol-sa,
+’S chì mi nis gum b’ fhiach e
+Barrachd air òr.
+
+’S bochd nach d’ fhuair mi
+Don oilthigh làn uairean,
+’S mo mhiann cho buan
+Air eòlas;
+Ach O! bha mi nuair sin
+Fo ghlasan a’ chruadail,
+’S bochdainn mo shluaigh
+Na dòrainn.
+
+[TD 101]
+
+Alba fo Chìs
+
+Nuair thàinig a’ mhadainn
+’S ann againn bha fuachd,
+Thàinig àithne bho Shàsainn
+A’ spad ar mèinn’ guail.
+
+Madainn eile nuair dhùisg sinn
+Thàinig ùghdarras cruaidh,
+Ar gàrraidhean cliùiteach
+A’ dhùnadh an Cluaidh.
+
+Na gàrraidhean mòr ud
+Sna thòisich ceud bàt’,
+Nach robh leithid a’ seòladh
+O thog Nòah an àirc.
+
+Thàinig òrdugh à Sàsainn
+Dh’fhàg Ravenscraig fuar,
+Mhùch iad a lasair
+Agus sgiùrs ’ad a sluagh.
+
+Rosyth air a spùinneadh
+Dè chaomhnas na seòid?
+Bheir ’ad Alba gu glùinean,
+’S ann dhan deòin tha i beò.
+
+Tha mhadainn tighinn dlùth
+A dhùinear gach àird,
+Bha fosgailt’ bho thùs
+Ann an dùthaich ar gràidh.
+
+[TD 102]
+
+Na beanntan fo ghlasan,
+Na gleanntan fo mhaoir
+Na monaidhean farsaing
+Cha choisich sinn saor.
+
+Aig Sasainn ar riaghladh,
+Aig tighearnan ar tìr,
+’M bi Alba gu sìorraidh
+Aig na diabhail fo chìs?
+
+[TD 103]
+
+Sprèidh mo Leanaibh
+
+Bha gobhar geal aig Seonag,
+Na leanabh beag bìodach,
+Uan beag an donais,
+Cha b’ aithne dha ach mì-mhodh.
+
+Chagainn e na pàipearan
+Air an robh mi sgrìobhadh,
+Nuair chaidh mi na dhèidh san,
+Gu druim an taighe dhìrich.
+
+Bha cat aic’ bha fiadhaich
+Is sianar de dholaichean,
+Ach ’s e ’n gobhar ud a liath mi
+A’ stialladh a’ gholliwog.
+
+Bha ciora bheag gun chiall aic,
+’S e ghrìosach bu docha leatha,
+’S e lùiginn dhan ghèadh aic’
+Iall leis an crochainn e.
+
+’S ioma là a chàin mi
+An t-àl a bha maille rium,
+’S e a ghlèidh iad sàbhailt’,
+An gràdh a bh’ aig mo chaileig orr’.
+
+[TD 104]
+
+An Uair Ud
+
+Sa mhadainn an-còmhnaidh
+A thigeadh an t-òrdugh,
+’S dheigheadh liost’ air a’ bhòrd
+Le cò bha dol ann;
+Thigeadh iomnaidh mar sgòthan
+A’ mhùchadh gach sòlais,
+Bhiodh feitheamh gar leònadh
+Le dòrainn nach gann.
+
+Bhiodh an saoghal na shuain
+Nuair a dhìreadh sinn suas
+Os cionn a’ Chuain Tuath
+Don fhuachd ’s a’ ghailleann;
+Thigeadh losgadh an nàmhaid
+Gun abhsadh an-àirde,
+Bhiodh an t-adhar dheth làn
+Gun àit’ airson falach.
+
+Spreadhadh tric gar n-iathadh,
+Sgailc aig air gach cliathaich,
+A’ tolladh ’s a’ reubadh
+Na h-iarmailt nar sealladh;
+Nar cuinnlean neo-chùbhraidh
+Bhiodh fàileadh an fhùdair,
+Solais-lorg a’ tighinn dlùth,
+’S ar sùilean dhan dalladh.
+
+[TD 105]
+
+Mo smuaintean an tràth sin,
+Nam faighinn às sàbhailt’
+Gu dùthaich mo mhàthar
+’S a sàmhchair bith-bhuan;
+Gun caithinn mo làithean
+Nam shìneadh air tràighean,
+Ag èisteachd neo-shàraicht’
+Ri gàirich a’ chuain.
+
+Their eòlaich is càirdean,
+“Ge b’ oillteil an gàbhadh,
+’S ge b’ oil leis an nàmhaid
+Nach do thàrr thus’ às?”
+Chan e peilear a bhuail orm
+Tha ’n-diugh ga mo bhuaireadh,
+Chan eil là on uair ud,
+Nach robh nuair ud air ais.
+
+[TD 106]
+
+Aig an Lochan
+
+Chaidh mi fhìn ’s mo bhràthair
+A-mach air là na Sàbaid,
+Slatan nar làmhan
+Gun fhios do dhuine beò;
+Bha là blàth grianach
+A’ tighinn gu feasgar fèathach,
+’S dh’fhalbh sin a dh’iasgach
+Nar balaich òg.
+
+Bha lochan anns a’ mhòintich
+Fad bho àite còmhnaidh,
+Le uisge domhainn dùbhlaidh,
+Dachaigh nam breac mhòr;
+Shuaidh sinn air a’ bhruaich aig’,
+Blàth an fhraoich mun cuairt oirnn,
+’S air lianaig bhig uaine
+Dh’ullaich sinn ar còrd.
+
+Chan e gun ghlac sinn mòran,
+Ach abair thusa còmhradh,
+Mar a gheibheadh sinn ar beò-shlàint
+’S a dhìreadh sinn gach beinn;
+Dh’aontaich sinn ri chèile
+Gum biodh an rathad rèidh dhuinn,
+Gun guth air iomadh èiginn
+Bha feitheamh ann rinn.
+
+Cha do smaoinich sinn an uair sin
+Gu sgaradh tìr is cuan sinn,
+’S gum biodh esan ann an uaigh
+Taobh thall an t-sàil;
+Tha mise an-diugh nam aonar
+Air bruaich an lochain aognaidh,
+’S bu shuarach leth mo shaoghail,
+’S e bhith rim thaobh an-dràst’.
+
+[TD 107]
+
+Crìoch mo Rathaid
+
+Dè ’s ciall a bhi ’g ràdh
+Aig crìoch mo rathaid,
+Gur cìanail an là
+Th’ agam fhìn?
+Ged ’s minig mi tinn,
+Am mionach no ’n druim,
+O dh’imich an t-seinn
+As mo chridh’.
+
+Tha mòran ’s gach àit’
+Le dòrainn is cràdh,
+Gun dòchas ri tàmh
+Ann an tìm;
+Anns gach linn agus àl
+Cus tinn is gun stàth,
+Streap beinn’ chun a’ bhàis
+Anns gach tìr.
+
+Bha bliadhnaichean mòr
+Le grian agus òig’,
+Gun pian no bròn
+Na mo shligh’;
+Mi siùbhlach neo-shàraicht’
+Sùbailt’ is làidir,
+Toirt dùbhlan do chàch
+Ann an strì.
+
+[TD 108]
+
+Choisinn mi lòn
+O thoiseach mo bhòids’,
+’S iomadh oisean de eòl
+San robh mi;
+Abhachd is gàir’,
+Càirdeas is gràdh,
+Cadal is tàmh
+An dèidh sgìths.
+
+An còir a bhith caoidh
+Nuair thig sgòthan na h-oidhch’,
+Gach ceòl agus seinn
+Oirnn a dhìth?
+Fhuair mi cuibhreann
+Nas luachmhor na saidhbhreas,
+Bean uasal, clann choibhneil
+’S mo dhachaigh fhìn.
+
+Chan iarrainn bhith beò
+Air crìochan aois mhòir
+Gun fhiach, gun threòir
+’S gun bhrìgh;
+’S e lùiginn san uair
+Bhi dùinte nam shuain,
+Gun dùsgadh gun gluas’d
+Ann an tìm.
+
+[TD 109]
+
+Nuair a Lìonas ’ad M’ Uaigh
+Dha Joan
+
+Nuair a lìonas ’ad m’ uaigh
+Tiormaich do ghruaidhean a ghràidh,
+’S na smaoinich aon uair
+Cuir cuimhneachan suas no clàr,
+Ag innse dhan t-sluagh
+Far an laigh mi gu buan nam thàmh;
+Chan fhaighear ’s cha d’ fhuair
+Sa bheatha seo duais nas àird
+Na ’n gaol thàinig uat,
+Toil-inntinn gun thruaill a’ bhàird;
+’S mo ghràdh ort a luaidh
+A shamhail cha shuath riut gu bràth,
+Ach nuair a lìonas ’ad m’ uaigh
+Tiormaich do ghruaidhean gun dàil.
+
+[TD 110]
+
+An Clachan
+
+Tha ’m baile againn làn dhaoine
+Tha bruidhinn cànan cèin,
+’S na cleachdaidhean bu chaomh leam
+A-nis air call an grèim.
+
+Tha Ghàidhlig leis an tùchadh ann
+’S i dlùthadh ris a’ bhàs,
+’S nuair a thèid a mùchadh ann,
+’S iomadh fiù thèid fàs.
+
+Ma dh’fhuadaichear an cànan
+’S nach cluinnear ann ach Goill,
+Gearraidh sin an snàithlean,
+’S an càirdeas bh’ ann cha thill.
+
+Bha aoigheachd anns a’ chlachan
+Nach fhaic mi ann an tìm,
+Measg ar bochdainn leis a’ bhrochan,
+An t-aran coirc’ ’s an t-ìm.
+
+Bha eòlas aig gach duine againn
+Air suidheachadh a chèile,
+Ar sinnsireachd nach b’ aithne dhuinn,
+Bha ’n eachdraidh againn glèidhte.
+
+Nan èireadh beud do chuideigin
+Bha ’n clachan uil’ fo uallach,
+Gun phàigheadh thigt’ a chuideachadh,
+No smaoin air càil cho suarach.
+
+[TD 111]
+
+Chan eil tìd’ aig duin’ a-nis
+A thighinn a-steach gu cèilidh,
+’S gach fasan ùr a tha tighinn ris
+A’ sgaradh dhaoin’ bho chèile.
+
+Ach ’s dòch’ gu fàg a’ Ghàidhlig bhlàth
+A mìlseachd às a dèidh,
+’S gun dèan sin fhèin an coigreach tlàth,
+Tha bruidhinn cànan cèin.
+
+[TD 112]
+
+Fàs Caol
+
+’S e fasan an-dràsta
+Bhith tana sna màsan,
+Sa mhionach gu h-àraidh,
+Mo nàire m’ fhear fhìn;
+Am builgean mòr grànda
+Mar puta gus sgàineadh,
+Nuair sheallainn san sgàthan
+Bhiodh cràdh na mo chrìdh’.
+
+Eòlach air gach dòigh mi,
+Gach riaghailt bidhe neònach
+A gheall gu seac ’ad bòcadh
+Le eucoirich sgrìobht’;
+An cogais dall is breòite,
+Sionnaich am measg geòidh ’ad;
+Breugach, meallta, seòlta
+Nan dòlais a’s an tìr.
+
+Coma leat dhe na Sàtain,
+Do riaghailtean fhèin as fheàrr dhut,
+Dean liost’ den bhiadh as càilear,
+Ach na cuir làmh air mir!
+Tha iasg is eun san àithne,
+Tha curran, sneap is càl innt’,
+Aran donn ’s buntàta
+’S measan dhà no thrì.
+
+[TD 113]
+
+Thoir d’ aghann dha do nàmhaid
+’S do bhotal dha do chàirdean,
+Cuir geir fad às d’ fhàire
+’S ruith dà mhìle;
+’N dèidh trì clachan d’ fhàgail
+Mothaichidh do nàbaidh,
+Ach ’s e bhios e ’g ràdh riut,
+“’N i do shlàint’ a dhìobair?”
+
+Chan e ’m biadh as caomh leat
+A charaid a nì caol thu,
+Ach na sheachnas tu daonnan
+’S do smaoin air gach tràth;
+Làithean bidh thu aotrom,
+Faireachdainn mar faoileig,
+Canaidh d’ inneal a’ chaochladh
+’S tu glaodh g’ ’eil e ceàrr.
+
+Sann mar a thachair dhomh fhìn
+Tha am pìos seo ag inns’,
+’S mo bheannachd aig mìltean
+Tha strì na mo cheum;
+Ach cuimhnich air aon nì,
+Ged gheibh thu sult fo chìs,
+Bidh thu cogadh ris an tìm,
+Fad na tìde leat fhèin.
+
+[TD 114]
+
+Iomhaigh Diùc Chataibh
+
+An tùr ud air a’ bheinn
+Mar chraoibh thinn gun duilleach,
+Nach adhbhar nàir’ e dhuinn
+’S am fang neo-ghrinn na mhullach.
+
+Cò leughas an stòraidh
+Làn fòirneirt is mulaid,
+Gun faireachdainn brònach
+Mu dhòighean a’ bhurraidh?
+
+Cò thuigeas an àmhghar
+Cò ni tàir air an leòn?
+Bha an tughadh na smàl,
+’S glaodh a’ bhàis anns a’ cheò.
+
+A shaoghal fhèin gun dìth
+Cha robh sgìths ann no pràmh,
+Beò air reamhrachd na tìr,
+Thug e ’mìr à beul chàich.
+
+Ach cha leagainn an diùc,
+Dh’fhàgainn an tùr an-àird,
+Dhèanainn feum leis an stùc
+Dh’fhosgladh sùilean gach àl.
+
+Air a’ chlàr bhiodh an fhìrinn,
+(Tha i dhìth air an-dràst’),
+Thèid olc an diùc innse,
+’S thèid a dhìteadh gu bràth.
+
+[TD 115]
+
+Chuirinn còrn-ceò na bheul
+Le mèilich caora bhàn,
+An ceòl a b’ fheàrr leis air sliabh
+Na Ghàidhlig chiatach, bhlàth.
+
+Cìan nan cian bidh e ’n-àird
+Le bàà bàà anns a’ cheò,
+Cur an cuimhne gach àl
+An t-olc a shàraich na seòid.
+
+Nuair a shèideas an còrn
+Togaidh òisgean an cinn,
+Nach do chuir e nan còir
+Aite còmhnaidh nan suinn?
+
+[TD 116]
+
+Briseadh Latha
+
+Moch sa mhadainn dh’èirich mi
+’S an cruinne-cè dhomh òg,
+Nam bhalach fallain geurchuiseach,
+Bha dèidh agam air eòl;
+Bha ghrian aig bonn nan speuran
+Air ruagadh reul is sgòth,
+’S i deàlradh air an uisge rèidh
+Dhèanadh eudmhor airgead beò.
+
+Laigh mi anns an fheur gu h-àird
+Air bàrr nan creagan ciar,
+Chunnaic mi bhiast-dhubh a’ snàmh
+’S a’ tighinn gu tràigh le biadh;
+Ròn na chadal anns a’ bhàgh
+Gun càil ach sròn air sgeul,
+’S thàinig sgarbh a-mach à sàl
+Is sgaoil ri blàths gach sgiath.
+
+Gu h-àird bha uiseag a’ sgaoileadh a ciùil
+Cha dhearcadh mo shùil oirre fhèin,
+An traon le torghan air mo chùl,
+’S an guilbneach subhach air sgèith;
+Coinean a’ creimeadh feur fon drùchd,
+’S na flùran a’ dathadh an t-slèibh,
+Briseadh an là ud a chunnaic mo shùil
+Tha nam chuimhne cho dlùth ris an-dè.
+
+[TD 117]
+
+Bha mi ’n iomadh àite bòidheach
+Air tìr mòr ’s an tìrean cèin,
+Ach nam chuimhne an-diugh tha sgleò orr’
+Ged a chòrd ’ad rium gu lèir;
+Ach a’ mhadainn ud nam òige
+Bha cho òirdhearc agus sèimh,
+Cha tig smal oirr’, cha tig ceò oirr’
+Chan eil sgòthan ann an nèamh.
+
+[TD 118]
+
+Mo Nighean
+
+’S tu fàth mo shaothair
+Mo mhaoin agus m’ àgh,
+Cuspair mo smaointean
+’S gu daonnan mo ghràdh;
+Mo shaoghal as d’ aonais
+Nach b’ aognaidh e ’n-dràst’,
+Agus inbhe measg dhaoine
+Nach b’ fhaoineas nad àit’?
+
+O chunnaic mi d’ ìomhaigh
+Tha grian na mo speur,
+Blàths a’s an iarmailt
+Is fèath ann dha rèir;
+Chan eil sealbh ann nach iarrainn
+Dha d’ chiall is dha d’ chrè,
+’S tu ’s prìseil nam fhianais
+Tha ìosal fo nèamh
+
+’S e mo ghuidhe ’s mo dhùrachd
+Mus dùinear mo rèis,
+Faicinn le m’ shùilean
+Do chùisean tighinn rèidh;
+Do làmh air an stiùir
+’S cairt-iùil agad fhèin,
+Agus lànachd mo dhùil
+A’ tighinn dlùth air do cheum.
+
+[TD 119]
+
+Là Naomh Anndra (1964)
+
+Nuair bhios mi brònach
+Is fann mo dhòchas,
+Gun agam sòlas
+Na slàinte fhèin;
+Thig d’ ìomhaigh òg-sa
+An uair sin còmh’ rium,
+A’ sgaoileadh sgòthan
+Mar bhlàths na grèin’.
+
+Air mo chùlaibh
+(’S tric mo shùil air),
+Tha briseadh dùil ann
+Is iomadh leòn;
+Ach teichidh tùrsa
+’S nì mì sùgradh,
+Nuair chì mi rùin thu
+Na d’ leanabh òg.
+
+Mo shaoghal cho ciar,
+Mo speur gun ghrian,
+Gun smaoin air sìon
+Ach dreuchd is lòn;
+Thàinig thu bhliadhn’ ud
+Là Anndra diadhaidh,
+’S thug freasdal dìomhair
+Na dh’iarr mi dhòmhs’.
+
+[TD 120]
+
+Amhran a’ Phìleit
+
+Mo chailin àlainn
+Ma rinn thu m’ fhàgail,
+Ged ’s goirt mo chràidh-sa
+Cha ruith nad dhèidh mi;
+Ma fhuair thu fàbhar
+Bho fhear as àill leat,
+Mo shoraidh slàn
+Le ar gràdh ’s ar rèite.
+
+Tha mis’ an-dràsta
+Sna speuran àrda,
+Sa chogadh ghràineil
+Tha gam lèireadh;
+Tha d’ fhear-sa sàbhailt’
+An dreuchd ro phàighte,
+’S do ghuth ga thàladh
+Gach là a dh’èireas.
+
+’S garbh an oidhche
+’S mo chluais a’ cluinntinn,
+A’ losgadh cinnteach
+Gach taobh a thèid mi;
+Gach gunna marbhtach
+’S na solais-lorg ud,
+’S mi ac nam thargaid
+Mar ainmhidh slèibhe.
+
+[TD 121]
+
+An cridh’ a chràidh thu
+Ged ’s brùit’ an-dràst’ e,
+Cha bhris gu bràth e
+Air son do chrè-sa;
+Tha roth gun tàmh aig
+’S ar dàn an sàs ann,
+’S cha tig muir-tràigh
+Gun muir-làn an dèidh sin.
+
+Tha pròis Chlann Dòmhnaill
+Gu daonnan còmh’ rium,
+’S do bhròn no tùrsa
+Aon unns’ cha ghèill mi;
+’S ma thig mi beò
+As a’ ghàbhadh mhòr-sa,
+Ni mise pòsadh
+Tè òg bheir spèis dhomh.
+
+Nì tìde slàn mi,
+’S ni chràidh-sa m’ fhàgail,
+Thig làithean bàidheil
+Is deàlradh grèine;
+’S bidh caileag bhòidheach,
+Tè earbsach stòlda,
+Chan i do sheòrsa-sa
+Rinn mo cheusadh.
+
+Nuair gheibh sinn buaidh
+Air Adolph suarach,
+’M bi cuimhn’ an uair sin
+Air uair na h-èiginn?
+No ’n dèan ar rìoghachd
+Bha riamh cho spìocach,
+Mar rinn mo nìghneag,
+Mi fhìn a thrèigsinn?
+
+[TD 122]
+
+Aithreachas
+
+Far am faigh e grèim
+Tha lighichean gun fheum,
+’S chan eil truas na cheum
+A’ còmhnaidh;
+Aithreachas o chian
+Son na thuirt am beul,
+Gun duin’ a-nis air sgeul
+Dhe na leòn e.
+
+Thig e ort gun iarraidh,
+Bidh cuimhn’ aig air do bhriathran,
+Cha shlànaich e gu sìorraidh
+Do bhòidean;
+Seo aon lus a dh’fhàsas,
+Thigeadh fuachd no blàths air,
+Nach iarr uisg san fhàsach
+Ach do dheòir-sa.
+
+An dleasdanas a thrèig thu,
+Do luchd gràidh a lèir thu,
+’S d’ eòlaich bha cho spèiseil
+Nan dòighean;
+Chan fhaigh thu nis air innse
+Am pian a tha nad inntinn,
+Tha iadsan air an sìneadh
+Fuar reòta.
+
+[TD 123]
+
+Chan eil feum no stàth ann
+Bhi guidhe no bhith rànail,
+Cha dubh ’ad às càil dhut,
+Cha bhàth ’ad bròn;
+Ach dh’fhaodadh sinn an-dràsta
+’N clàr aost’ a chur à fàire,
+Cur duilleag ùr na àite
+Fhad ’s a bhios sinn beò.
+
+Gu tric ’s e mì-chùram
+A dh’fhàgas gun diù sinn,
+Agus aineòlas air stiùireadh
+Nar n-òige;
+’S truagh gur e ’n fhìrinn,
+Nach eil air ais an tìm ann,
+Oir cò nach dèanadh dìcheall
+Son ceartachadh gòraich?
+
+[TD 124]
+
+Sòlas
+
+Chan iarrainn san t-saoghal
+Ach bàgh fo na craobhan,
+Le fasgadh bho ghaothan
+A sgaoileas bhon iar;
+Mo dhachaigh rim thaobh ann,
+M’ eòlaich ’s mo dhaoine,
+Mi fhìn ’s mo bhean ghaolach,
+Gus am faodadh sinn triall.
+
+Bhiodh gaineamh is làthaich
+Air iochdar mo bhàigh-sa,
+Bhiodh m’eathar na tàmh ann,
+’S a caball ga dìon;
+Bhiodh geòl’ air an tràigh
+Ann an cladhan beag sàbhailt’,
+’S na ràimh air an càradh
+Nan àite le iall.
+
+Gu tric nuair a dh’èirinn
+O thigeadh an Cèitean,
+Fo dheàlradh na grèine
+Sann rèidh bhiodh an cuan;
+Bhiodh m’ eathar gun bheum
+Air a h-acraichean fhèin,
+’S a faileas cho sèimh
+Ri mo chèile na suain.
+
+[TD 125]
+
+Dh’fhalbhainn an uair sin
+’Son aodach chur suas oirr’,
+Nan sèideadh bho thuath
+Gaoth fhuar na mo sheòl;
+Bhithinn saor airson uairean,
+Mo shòlas gun thruailleadh,
+’S farmad cha bhuaireadh,
+’S gun m’ uallach ro mhòr.
+
+Fhuair mi mòr làithean
+Dhen bheatha ro àghmhor,
+’S nam chuimhne gu bràth
+Cha bhi sgàil oirr’ no sgleò;
+Ach mar aisling ro àlainn
+As na dhùisgeadh car tràth mi,
+Saoilidh mi ’n-dràsta
+Gun bhàsaich i òg.
+
+[TD 126]
+
+O Thàinig an Aois
+
+Tha ’n sàmhradh a’ tighinn, a’ tighinn, a’ tighinn,
+Tha ’n samhradh a’ tighinn gu innis an fhraoich,
+Ach an t-aoibhneas a b’ àbhaist bhith agam an-dràsta,
+Cha till e gu bràth rium o thàinig an aois.
+
+Bha là dhèanainn earrach, mòinteach is bealach,
+Shiùbhlainn fo eallach gun anail gun sgìths,
+Spealainn am bàrr agus sheòlainn am bàt’,
+’S chan iarrainn gu tàmh air muir no air tìr.
+
+O ghiorraich an anail chan fhàg mis am baile,
+Chan fhaigh mi gu abhainn gu cladach no caol,
+Chan fhaigh mi fo sheòl far an robh mi mion eòlach,
+’S cha shnàmh mi san òb air an òg chuir mi gaol.
+
+Tha mi fo ghlasan aig laigse nan casan,
+Cha shiubhail mi claisean no creagan nam bàgh,
+Cha dhìrich mi bheinn far an deighinn gun suim,
+’S cha chluinn mi na tuinn a’ toirt nuallan air tràigh.
+
+Mo bheatha nam inntinn mo bheò na mo chuimhne,
+Na làithean bha aoibhneach nach till rium an tìm,
+Ged nì sàmhradh an-dràsta cur dreach air gach àite,
+Tha mo gheamhradh-sa ’m fàire ’s tha sneachd air mo chridh’.
+
+Nach bochd gu bheil aois ann ’s nach tig i na h-aonar,
+’S truagh nach eil daoine fhuair bliadhnaichean mòr,
+Fallain is làidir gun tig eucail a’ bhàis orr’,
+Gun euslaint nan àrainn fad làithean am beò.
+
+[TD 127]
+
+[Blank]
+
+[TD 128]
+
+[Blank]
Index: corpas/code/CorpasXMLParser/inputFiles/3_Smuaintean_fo_EEiseabhal.txt
IDEA additional info:
Subsystem: com.intellij.openapi.diff.impl.patch.CharsetEP
<+>UTF-8
===================================================================
diff --git a/corpas/code/CorpasXMLParser/inputFiles/3_Smuaintean_fo_EEiseabhal.txt b/corpas/code/CorpasXMLParser/inputFiles/3_Smuaintean_fo_EEiseabhal.txt
new file mode 100644
--- /dev/null	(date 1605188025107)
+++ b/corpas/code/CorpasXMLParser/inputFiles/3_Smuaintean_fo_EEiseabhal.txt	(date 1605188025107)
@@ -0,0 +1,3469 @@
+[C 1]
+
+<eng>
+Smuaintean fo Éiseabhal
+
+THOUGHTS UNDER EISEAVAL
+
+Dòmhnall Aonghais Bhàin (Donald MacDonald)
+
+EDITED AND TRANSLATED by Ronald Black
+
+[C 2]
+
+[Beurla]
+
+[C 3]
+
+Smuaintean fo Éiseabhal
+
+THOUGHTS UNDER EISEAVAL
+
+Dòmhnall Aonghais Bhàin (Donald MacDonald)
+
+Birlinn
+
+[DA 1]
+
+<gai>
+Smuaintean fo Éiseabhal
+
+[DA 2]
+
+[Mapa]
+
+NA HEARADH
+BEÀRNARAIGH
+UIBHIST A-TUATH
+Loch nam Madadh
+Càirinis
+Àird nan Srùban
+RÒNAIGH
+GRIOMASAIDH
+BEINNE BHADHLA
+UBHIST A-DEAS
+Tràigh na Cròice
+Loch a’ Mhuilinn
+Cill Donnain
+Loch Aoineart
+Cnoc Hàllainn
+Dalabrog
+Taobh Deas Loch Baghasdail
+ÉISEABHAL
+ÉIRISGEIGH
+BARRAIGH
+Bàgh a’ Chaisteil
+
+[DA 3]
+
+<eng>
+Smuaintean fo Éiseabhal
+
+Thoughts under Easaval
+
+le Dòmhnall Aonghais Bhàin (Donald MacDonald)
+
+edited by Ronald Black
+
+Birlinn
+
+[DA 4]
+
+[Beurla]
+
+[DA 5]
+
+Clàr-Innse / Contents
+
+Mapa: Uibhist agus Barraigh							ii
+Roimh-Ràdha (Aonghas Pàdraig Caimbeul)					vii
+Mapa: Ceann a-Deas Uibhist a-Deas						x
+Introduction (Ronald Black)							xi
+Am Bàrd (Ailig O Hianlaidh)							xxii
+The Poet (Henry Marsh)							xxv
+
+Na Dàin: Poems with English Translation
+
+Am Bàrd: The Poet								2
+An Rocaid: The Rocket							4
+An t-Eun Fuadain: The Stray Bird						8
+Cha Mhór tha ri Aireamh: Not Many are Left				8
+Caochladh: Change								10
+Cha Till an Òige: Youth will not Return					14
+Bagh Hartabhagh: Hartavagh Bay						16
+Còmhradh an Eilthirich ris an Stuaidh: Conversation between an Emigrant and a Wave									18
+Cumha: Lament								22
+Dealbh Camilla: Camilla’s Picture						24
+Don Bhean Phòsta Jacqueline Marsh: Mrs Jacqueline Marsh		26
+Do Mhàiri NicillEathain, Griomsaigh: To Mary Maclean, Grimsay		26
+Fàilt’ an t-Sagairt Òig: The Young Priest’s Welcome				28
+Don Té Rinn Tighinn gam Fheòraich Dhachaigh: In Praise of the Lady who Came Home to See Me								30
+Eich Éirisgeigh: The Eriskay Ponies						32
+Éiseabhal: Easaval								34
+Eilean Uibhist: The Isle of Uist						36
+Éiseabhal Stùcach: Craggy Easaval						38
+Tìr nan Raon: The Land of the Fields						40
+Mìosan na Bliadhna: The Months of the Year					44
+Mo Reul Iùil: My Guiding Star						54
+Òran Step: The Step Song							58
+Triall na h-Ùine: The Passage of Time					64
+Sgeulachdan nan Taighean-Céilidh: The Tales of the Ceilidh-Houses	68
+Taigh Tasgaidh Chill Donnain: The Kildonan Museum			72
+Seann Taigh-Solais Chalbhaigh: The Old Lighthouse of Calvay		74
+
+Notes to the Poems 								78
+
+[DA 6]
+
+Na Dàin: Poems without English Translation
+
+A’ Ghàidhlig									80
+A’ Ghaoth an-Iar tha Séideadh thar na Mara					80
+Am Faoilteach 1984								82
+An Sgurra Beag								83
+Cluaintean Éiseabhail								84
+An t-Seann Chaora								85
+Angela										86
+Ar Crìoch									87
+Chì Mi Bhuam								87
+Chan eil Sinn gun Sùgradh							89
+Creag na Cuthaig								90
+Creag nan Sealbhag								91
+Fuaim an t-Sàile								92
+Maighdeann Ghrinn Loch Cheàrsanais					93
+Loch Cheàrsanais								94
+Mairead Chaimbeul								95
+Cuairt a dh’Eilean na h-Òige							96
+Màiri										97
+Na Solais Ùra									98
+Mar a dh’Fhiosraich Mi Thu							99
+Mo Dhùrachd Thu Thilleadh							100
+Ròs na Mórchuis								101
+Taobh Deas Loch Baghasdail							102
+Orasaigh									103
+Sgòrr an Fhéidh								105
+Siubhal Chluaintean								106
+Glaic Ruairidh									107
+Sgrìobhaidh Mi le Dùrachd mu Rùn na Té Òig Seo				109
+Cuairt Dhòmhnaill Iain feadh nan Gleann					110
+Ina											111
+Taigh Sgoile Glaic Ruairidh							112
+
+Clàr nan Dàn Eile: List of Other Poems					114
+
+[DA 7-9]
+
+<gai>
+Roimh-Ràdha
+
+Aonghas Pàdraig Caimbeul
+
+[Not included due to copyright]
+
+[DA 10]
+
+[Mapa]
+
+Loch Baghasdail
+Cill Pheadair
+LAG AN t-SÀILE
+Baghasdal
+Taobh Deas Loch Baghasdail
+CALBHAIGH
+Ceàrsanais
+Factaraidh
+ORASAIGH
+An Leth Meadhanach
+Taigh Dhòmhnaill Aonghais Bhàin
+CREAG NAN SEALBHAG
+AN SGURRA BEAG
+GLAIC RUAIRIDH
+Taigh Sgoile Glaic Ruairidh
+Gearraidh na Mònadh
+CREAG NA CUTHAIG
+LOCH CHEÀRSANAIS
+BÀGH MARULAIG
+MEALL AN IASGAICH
+Smeircleit
+ÉISEABHAL
+MARABHAL
+LOCH MARULAIG
+BAGH HARTABHAGH
+Cille Bhrìghde an-Iar
+Cille Bhrìghde an-Ear
+GLEANN DAIL
+SGÒRR AN FHÉIDH
+RUBHA NA h-ÒRDAIG
+Poll a’ Charra
+Taobh a’ Chaolais
+An Lùdag
+RÒINEABHAL
+ÉIRISGEIGH
+
+[DA 11–21]
+
+<eng>
+Introduction
+
+Ronald Black
+[Beurla]
+
+[DA 22]
+
+<gai>
+Am Bàrd
+
+Ailig O Hianlaidh
+
+Bha mi san éisteachd an latha a chaidh bàs Dhòmhnaill Aonghais Bhàin eubhach ann an eaglais Ghearraidh na Mònadh. Sa mhionaid a thàinig an naidheachd á beul an t-sagairt sgaoil osna thùrsach aonaghuthach á measg na bha làthair. Chan ann tric a chuala mi a leithid a’ tachairt riamh ach bha e ’na chomharra air a’ mheas a bh’ aig muinntir Uibhist a-Deas air Dòmhnall, an dà chuid mar dhuine agus mar bhàrd.
+
+Cha robh mi fhéin ach gu math òg an uair a chuir mi eòlas air Dòmhnall an toiseach. Bha e ag obair còmhla ri m’ athair aig an t-seann fhactaraidh feamainn am Baghasdal agus tha cuimhn’ agam aon fheasgar a bhith muigh a’ siubhal chaorach air Beinn Éiseabhail an uair a thadhail sinn air an taigh aige. Fada mus tigeadh an taigh tughaidh beag grinn am follais, chitheadh tu an toit bhon t-simileir ag éirigh os cionn nan cnoc, agus a’ coimhead air ais an-diugh chan urrainn dhomh gun a bhith smaointinn ach gun robh an toit sin mar shamhla air bàrdachd Dhòmhnaill fhéin – a’ cumail fios ris an t-saoghal mhór a-muigh mu shaoghal eile a tha cha mhór air a dhol á sealladh agus mun eilean agus na daoine air an robh uiread de ghràdh aige fhéin.
+
+Cha robh taigh tughaidh ’na annas sam bith dhòmhsa aig an àm oir chuir mi seachad a’ chiad sia bliadhna dhe m’ bheatha fhéin a’ fuireach ann am fear dhiubh agus chun an latha an-diugh tha mi cumail a-mach nach robh mi riamh ann an taighean a bha cho cofhartail riutha. Cha robh taigh Dhòmhnaill air a chaochladh – seann teine Modern Mistress le braidseal math mònadh, an coire a’ goil ’na mhullach agus beingidh ris an uinneig an-ear far am faigheadh tu éisteachd ris na faclan socair siùbhlach a thigeadh bho Dhòmhnall fhéin aig ceann an teine. Mhothaich mi a’ chiad thrup sin gun robh an t-uabhas de chanastairean tì aige os cionn an teine agus an uair a dh’fhaighnichear dha car son a bha na h-uidhir dhiubh ann thuirt e nach b’ urrainn dha bhith uair sam bith ás aonais na tì! S neònach mur e tiodhlagan a bh’ unnta bho chàirdean a bhiodh a’ tadhal air agus is neònach cuideachd mura robh an eachdraidh inntinneach fhéin aig gach fear dhiubh.
+
+Ach gheibheadh tu barrachd is tì aig Dòmhnall bochd agus riamh bhon uair sin bhiodh e faighneachd ciamar a bha dol dhomh agus ag iarraidh orm a’ Ghaidhlig a chumail suas, aig àm an uair a bha cuid a thidsearan gam chomhairleachadh cùl a chur rithe. Chithinn e aig an eaglais Di-Dòmhnaich agus bhiodh an còmhnaidh ceistean aige a thaobh na bàird a bha mi leughadh, gu sònraichte as déidh dhomh dhol dhan Oilthigh. Cha
+
+[DA 23]
+
+d’fhuair e fhéin, coltach ri móran dhe ghinealach, cothrom air foghlam àrd ìre ann, ach ’na dhòigh fhéin bha e cheart cho fiosrach mu na bàird mhóra leithid Wordsworth is Byron ’s a bha duine ris an do choinnich mi riamh ann an oilthigh.
+
+Bha meas mór aige cuideachd air an obair aig Donnchadh Bàn Mac an t-Saoir, gu sònraichte na dàin a bha déiligeadh ri nàdar. Sin far an robh an ùidh aig Dòmhnall fhéin, a’ cur an céill bòidhchead na sgìre agus a’ dèanamh luaidh air na daoine a bha mun cuairt air. Mar sin dhòmhsa co-dhiù chan e bàrd baile a bh’ ann an Dòmhnall idir mar a chanas cuid ach bàrd nàdair. Chithear sin sa mhórchuid dhen obair aige ach gu sònraichte ann an dàin leithid ‘Eilean Uibhist’ agus ‘Mìosan na Bliadhna’ far a bheil an dàimh eadar am bàrd agus a chuspair fuaighte ri chéile cho làidir ’s a ghabhas.
+
+Chan eil sin ag ràdh nach robh taobhannan eile air Dòmhnall ge-tà. An-dràst ’s a-rithist chuireadh e iongnadh ort an uair a nochdadh dàn leithid ‘An Rocaid’, a chaidh a sgrìobhadh air son clann, neo ‘Dealbh Camilla’, a chòrd cho mór ri Prionnsa na Cuimrigh ’s gun do chuir e litir gu Dòmhnall ga mholadh air son a chuid saothair! Ach sann san dùthaich mu chuairt air an robh an ùidh as motha aige agus tha fiosam gur e sin na dàin a thug an toileachadh as motha dha.
+
+As déidh ceumnachadh chuir mi seachad grunnd fheasgraichean còmhla ri Dòmhnall ’s mi lorg fhaclan air son faclair ùr Gàidhlig a bha Oilthigh Ghlaschu a’ dèanamh. Aig an àm tha cuimhn’ agam a bhith ag innse dha gun robh mi fhéin air a bhith riasladh le bloighean rannan a chur ri chéile agus ged nach robh iad faisg cho coileanta neo cho briathrach ris an obair aige fhéin, cha dhìochuimhnich mi gu bràth na faclan còir agus an deagh chomhairle a thug e orm – “Cum ort a’ sgrìobhadh agus na biodh leisg sam bith ort do chuid obair a chur an clò.”
+
+Nise do dhaoine a bha eòlach air Dòmhnall s dòcha gu bheil e doirbh a chreidsinn gun canadh e leithid oir a dh’ainneoin ’s gun robh e sgrìobhadh a’ mhórchuid dhe bheatha, cha robh dad a mhiann aige a chuid obrach fhoillseachadh agus gu dearbh tha e coltach gun do loisg e gu leòr dhe na dàin a rinn e an toiseach agus is mór am beud sin cuideachd. Coltach ri móran eile a dh’fheuch ri bàrdachd a sgrìobhadh cha robh e smaointinn gun robh dad a dh’fheum anns na bha e dèanamh agus ann an dòigh bha an suidheachadh aigesan nas duilghe buileach a chionns gun deach a thogail ann an àite a bha taomadh le daoine a bha ’nan sàr bhàird.
+
+S cinnteach nach eil baile eile an Uibhist neo an eilean sam bith coltach ri Taobh a-Deas Loch Baghasdail a thaobh na thàinig ás de bhàird, agus b’e ’n rud a b’ annasaiche buileach gur ann dhan aon teaghlach a bhuineadh iad. Bha Seonaidh mac Dhòmhnaill ’ic Iain Bhàin agus a bhràthair Iain ann agus gu h-iongantach bha ceathrar dhe na mic aig Iain ’nam bàird cuideachd – Seumas, an duine aig Curstaidh, piuthar Dhòmhnaill; a bhràithrean Aonghas Iain agus Iain, am fear a rinn an
+
+[DA 24]
+
+t-òran ‘Soraidh Leat a Dhòmhnaill Ruairidh’ an uair a bha e falbh a-null a New Zealand; agus os an cionn sin uile bha Ruairidh, neo an ‘Ròidseag’ mar a b’ fheàrr a dh’aithnichear e, am fear a rinn an t-òran ainmeil ‘A Pheigi a Ghràidh’.
+
+Chan iarradh bàrd òg a chiùird ionnsachadh bho dhaoine na b’ fheàrr na iad sin, ach bha an t-slat tomhais a chuir iad romhpa duilich a toirt a-mach cuideachd. Bha deagh fhios aig Dòmhnall air a-sin agus bha e coimhead suas gu mór ris an ‘Ròidseag’ gu sònraichte. Ach mu dheireadh fhuair e seachad air na duilgheadasan sin, agus tha sinn uile toilichte gun d’fhuair.
+
+Gu h-annasach an uair a bha mi aig an taigh bho chionn ghoirid chaidh mi seachad air taigh Dhòmhnaill agus bha clann a pheathar ga fhalamhachadh. Bhuail e orm gur mór am beud mura téid an taigh sin a ghléidheadh ’s a thionndadh ’na àite far an gabhadh cuimhne a chumail, chan ann a-mhàin air obair Dhòmhnaill ach cuideachd air na bàird eile a dh’ainmich mi ’s a thàinig á Taobh a-Deas Loch Baghasdail agus nach d’fhuair riamh a’ chliù air an robh iad airidh. Chan eil mi cinnteach co-dhiùbh a bhiodh sin ciallach neo cuibheasach, ach se tàmailt a bhiodh ann mura biodh an taigh beag grinn ud fhathast ri fhaicinn sna bliadhnaichean a tha romhainn.
+
+Ach s math an rud gu bheil na dàin aig Dòmhnall a-nis ri’m faighinn san leabhar sa agus tha mi moiteil ga-rìreabh gun deach iarraidh orm mo smuaintean fhéin mu Dhòmhnall a chur ’na thoiseach. Bidh cuimhn’ agamsa air Dòmhnall mar fhear a chuir bòidhchead Ceann a-Deas Uibhist an céill le briathran snasail snog, ach os cionn sin bidh cuimhn ’am air mar dhuine gun smal a dh’fheuchadh ris an rud a b’ fheàrr fhaicinn sa h-uile duine. Fiùs an uair a bha e smaointinn air deireadh a làithean b’e an t-eilean ’s na daoine bu mhotha a bh’ air aire, agus bhiodh e iomchaidh seo a thoirt gu ceann leis na faclan aige fhéin san rann mu dheireadh de ‘Eilean Uibhist’.
+
+Nuair thig an cadal buan ’s nach cuir mi feum air cluasaig
+’S a chàirear leis an t-sluagh mi san fhuar-leabaidh dhùint’,
+A’ ghainmheach bhith mun cuairt dhomh ’s am muran gorm mu m’ uachdar
+’S an duslach anns ’n do ghluais mi gam chuartach’ as ùr,
+Mhiannaichinn bhith ’n càradh measg eòlach agus chàirdean
+(’S gur pailt iad ann a Hàllann a’ cnàmh anns an ùir)
+Ann an eilean gorm mo shinnsear, mu’n d’rinn mi seo a sgrìobhadh
+A théid a sheinn gu cinnteach le binn-bheul a’ chiùil.
+
+[DA 25–29]
+
+<eng>
+The Poet
+
+Henry Marsh
+[Beurla]
+
+[TD 1]
+
+[Blank]
+
+[TD 2]
+
+<gai>
+Am Bàrd
+
+Fàilt’ ort fhéin, a charaid bhàird,
+Siud dhuit mo làmh gam dheòin —
+Bu tric a thog thu m’ inntinn àrd
+Le tàlantan do bheòil;
+Nuair bhithinn ’m ònar, ’s mi fo ghruaim,
+’S mo bhuadhan gun chus treòir,
+Cha b’ fhada mulad teicheadh bhuam
+Am measg nan Sguaban Eòrn’.
+
+Is iomadh eachdraidh rinn thu inns’
+’S a sgrìobh thu dhuinn le deòin
+Le ealantachd a thug dhuit buaidh
+Is duais aig iomadh Mòd;
+Cha d’ dh’fhàg thu ’n easbhaidh tìr nam beann,
+Thug thu dhi fuinn is ceòl,
+Thug thu an crùn a-nall bharr chuain —
+Is sgrìobh thu Sguaban Eòrn’.
+
+Dh’inn’s thu dhuinn mu ànradh cruaidh
+Do chuairt anns an Roinn Eòrp’
+Fo bhinn an lasair, is an luaidh,
+Is iomadh cruas den t-seòrs’,
+Am prìosan cogaidh glaiste suas
+Cho fad’ bho d’ dhual is d’ eòl,
+Cho fad’ bho eilean beag a’ chuain
+’S cho fad’ bho bhruaich na Cròic’.
+
+Sgrìobh thu ann am briathran blàth
+Mu mhaise ’s gràdh nan òigh,
+Mhol thu Mòrag dhonn nan dual
+Is buadhan Maighread Òig;
+Le eireachdas is loinn o d’ pheann,
+Le còmhradh, cainnt is ceòl
+Thog thu suas air stìopall àrd
+Taigh a’ bhàird nach beò.
+
+[TD 3]
+
+[Beurla]
+
+[TD 4]
+
+Guma fad’ thu fallain buan
+An eilean uaine d’ òig’,
+Ag àiteach fuinn, a’ cur, ’s a’ buain,
+’S a’ ceangal sguaban eòrn’,
+A’ sgrìobhadh bàrdachd agus duain
+Bha dualach dhuit o d’ òig,
+’S gu h-inntinneach a’ gabhail cuairt
+Mu bhruaichean Tràigh na Cròic’.
+
+
+An Rocaid
+
+’Na mo shuidhe ann an cùil chumhaing
+aig mullach rocaid,
+dithis chompanach còmhla rium
+ag éisteachd, cunntais —
+deich, naoi, h-ochd —
+mo chridhe plapadaich ag éisteachd —
+seachd, sia, cóig —
+m’ inntinn, a shiùbhlas nas luaithe na solas,
+air a’ ghealaich romham;
+mi fàgail an t-saoghail, ’s mi ’n dùil ri tilleadh —
+ceithir, trì, dhà, aon —
+lasadh:
+dhealaich mi ris an talamh,
+cumhachd a thugadh às an t-saoghal
+gam thogail bhon t-saoghal.
+
+Cruth m’ aodainn ag atharrachadh,
+an saoghal ga mo tharraing air n-ais thuige,
+ach thug cumhachd beag ann an acfhainn
+buaidh air cumhachd mór a bha sgaoilte;
+dhealaich mi gu tur ris an talamh,
+tha mi siubhal luath agus a’ fàs beagan nas òige.
+
+Tha mi a’ cadal agus a’ dùsgadh,
+ithidh mi biadh agus chan eil cuideam annam,
+seòlaidh mi ’na mo sheòmar
+mar fhaoileag air sgéith,
+
+[TD 5]
+
+[Beurla]
+
+[TD 6]
+
+tha mi a’ cuartachadh na gealaich
+’s air mo tharraing ga h-ionnsaigh;
+chì mi taobh dhith nach fhaca mi riamh.
+
+Fàgaidh sinn companach ga cuartachadh,
+tha mi fhìn agus fear eile dol sìos;
+laigh sinn mar iolaire
+agus se sin a thubhairt sinn:
+“Tha sinn ann a-seo, dithis bheò
+ann am fàsach mór marbh.”
+Tha sinn a’ bocadaich mun cuairt
+eadar bhith coiseachd ’s a bhith seòladh,
+tha ’n saoghal mar ghealaich mhóir liath
+ag éirigh suas,
+sealladh nach tuig inntinn
+ach am fear a bh’ ann
+’s a chunnaic.
+
+Anail na beatha air mo dhruim
+’s chì mi liath i air astar,
+cluinnidh sibh agus chì sibh mi
+le innleachd dhaoine
+’s mi ag éirigh tro speuran na gealaich.
+Tha an triùir againn còmhla gu dòigheil a-rithist,
+a’ feuchainn dhachaigh
+’s a’ dol tron chachaileith chumhaing;
+tha sinn innte, cha chluinn sinn dad
+agus cha chluinn duine sinne,
+teas mór thar tomhais a’ leaghadh
+taobh a-muigh ar taigh-còmhnaidh,
+ach tha e nis air fuarachadh sa chuan.
+
+Tha sinn air tilleadh air n-ais,
+tha sinn gu math,
+ach cha bhi sinn tuilleadh mar a bha sinn.
+
+[TD 7]
+
+[Beurla]
+
+[TD 8]
+
+An t-Eun Fuadain
+
+Chan i seo an dùthaich dha’n dùthchas dhut bhith tàmh:
+Chuir stoirm is gailleann faoiltich thu air faondradh thar an t-sàil;
+Dh’fhàg thu cridhe brùit’ againn thu dhol a-null cho tràth
+A dh’ainneoin ar cuid cungaisich, cha d’ chum sinn thu bhon bhàs.
+
+Tha itean bòidheach ciatach ort cho dubh ri fiamh na teàrr
+Is broilleach mar an sneachda bhios ’na stac air feadh nan càrn;
+Tha spògan beaga rìomhach ort cho mìn ri canach blàir
+Is dhearbh iad dha mo shùilean gum bu dùthchas dhut bhith snàmh.
+
+Rinn mi uaigh bhòidheach dhut bho fhòirneart air do dhìon
+Is rinn mi ùrnaigh shoisgealach, oir toil leam ceòl nan ian;
+Nuair thig an latha sònraichte chaidh òrdachadh le Dia,
+Bidh thusa snàmh gu sòlasach air bòc-thuinn a’ Chuain Siar.
+
+
+Cha Mhór tha ri Àireamh
+
+Cha mhór tha ri àireamh dhe m’ luchd eòlais san àite,
+Tha iad shìos ann an t-Hàllann a’ cnàmh fo na fòid;
+Cha chluinn iad a’ ghàirich aig tuinn Lag an t-Sàile
+’S chan fhaic iad na crà-gheòidh a’ snàmh anns an òb.
+
+Sa mhadainn cha dùisg iad le aiteas no sùgradh
+Fo ghlasan nach mùth ann an duirche nam bòrd;
+Cha treabh iad a’ bhuaile, chan àitich ’s cha bhuain iad —
+Thàinig deireadh an cuairt ann an cluaintean nam beò.
+
+Cha téid iad gu sàile ri lìonadh no tràghadh,
+Cha chuir iad gu bràch crann bàt’ ann am bròig,
+Cha cheangail ’s chan fhuasgail iad ròpa na cruaidh-shnaidhm,
+Chan iomair chun an fhuaraidh ’s cha chruadhaich a seòl.
+
+Bu chridheil am mànran nuair bhiodh iad mun cheàrdaich
+A’ deasbad mu chàirdeas ’s mu ghnàthachd an òig’,
+Bhiodh Niall Mhurchaidh a’ fàsgadh na builg gu làidir —
+S iomadh coltair ’s crann-arain chaidh a thàthadh le mheòir.
+
+[TD 9]
+
+[Beurla]
+
+[TD 10]
+
+Sa gheamhradh gum b’ éibhinn bhith triall don taigh-chéilidh
+Far an cluinneamaid sgeul ris an éisteadh gach seòrs’ —
+Bhiodh snìomh agus càrdadh, bhiodh lìn ann ri’n càradh
+’S bhiodh ìm agus càis’ air a chàrnadh air bòrd.
+
+Se bodaich bhiodh sunndach a’ froiseadh ’s a’ sùisteadh,
+Cha bhiodh gruaim air an gnùis, bha iad sùrdalach, beò;
+Cha leigeadh iad mùigeachd bhith riaghladh an cùrsa
+’S bhiodh balgam sa chùil ac’ de shùgh blast’ an eòrn’.
+
+Bu tric a’ gluasad a-mach feadh nan cruaidh-chnoc
+Far am biodh iad a’ ruamhar gu buannachd an lòin —
+A’ bristeadh, ’s a’ taomadh, is feamainn ga sgaoileadh,
+Cha robh cobhair ri fhaotainn ach saothair nan dòrn.
+
+Dh’fhalbh iad ’s cha till iad gu bràch do na glinn seo,
+Ann an suaimhneas na sìth tha iad sìnte fon fhòd;
+Ged nach d’ mheal iad cus saorsa ’nan cuairt anns an t-saoghal
+Cha bhi cìsean cho daor dol troimh chaolais na Glòir.
+
+
+Caochladh
+
+Tha m’ inntinn trom, gun sunnd, gun fhonn,
+Cha bhrosnaich pong ceòl mi,
+Le ceuman mall a’ ruith mo réis
+Gu oirthir chéin nach eòl dhomh.
+
+Rinn m’ earrach ùr-bhlàth ruith gu cheann
+Is thriall mo shamhradh òr-bhuidh’;
+Tha deireadh m’ fhoghair tighinn gu luath
+’S tha geamhradh fuar ’nam sheòmar.
+
+Chan fhaic mi dìtheanan air bruaich,
+Chan fhaic mi snuadh nan ròsan;
+Cha léir dhomh nis ach aogais fhuar
+Far ’m faicinn uair a’ bhòidhchead.
+
+[TD 11]
+
+[Beurla]
+
+[TD 12]
+
+Tha dorchadas a’ tarraing dlùth
+Bhon dh’imrich mùirn na h-òige,
+Tha srann a’ cheàrdubhain ’nam chluais
+Cur smaoin na truaigh’ ’nam dhòchas.
+
+Tha gleann an àigh far ’n d’fhàs mi suas
+Fo luachair is fo chòinnich —
+Tha caochladh air tighinn air a shnuadh
+Bhon dh’fhalbh an sluagh a b’ eòl dhomh.
+
+Bidh guileag eala bhàin air cuan,
+Bidh guth na cuaich’ san Ògmhios,
+Ach bidh na cagailtean cho fuar
+Ri sneachd on tuath a’ còpadh.
+
+Bidh buairidhean is beachdan faoin’
+Gar toirt a thaobh le seòltachd,
+A’ gealltainn lùchairtean an seud,
+’S gach duais air mheud an òr-mheinn.
+
+Ged s beag de thuigse tha ’nam cheann
+Gun inn’s an gleann gu leòr dhomh,
+’S gun dèan e thaisbean dhomh gu luath
+Gum faigh an uaigh a còirean.
+
+Tha eachdraidh anns na taighean fàs
+’S beachd-smaointeachadh ri fheòrach
+Gu eadar-theangachadh mo sgeul
+Ma théid a leughadh dòigheil.
+
+Chan eil e ’n comas chlann nan daoin’
+An t-aog a chur air fògradh;
+Ged fhuair sinn cead ar toil gu saor
+Tha crìoch ar saoghail òrdaicht’
+
+[TD 13]
+
+[Beurla]
+
+[TD 14]
+
+Cha Till an Òige
+
+Tillidh, tillidh am muir-làn
+Tacan beag as déidh muir-tràigh:
+Lìonar leis air ais na bàigh,
+Ach gu bràch cha till an òig’.
+Tillidh, tillidh am muir-làn.
+
+Tillidh earrach grianach blàth,
+Théid an sìol a chur san ùir,
+Ceòl na cubhaig’ feadh nan stùc
+Mar as dùthchas san t-seann nòs.
+Tillidh, tillidh am muir-làn.
+
+Tillidh samhradh ruinn le sunnd
+’S bidh na machraichean fo bhàrr —
+Coirce ’s eòrna mar as àill
+’S gucag a’ bhuntàt’ as bòidhch’.
+Tillidh, tillidh am muir-làn.
+
+Tillidh foghar ruinn mun cuairt,
+Bidh luchd fearainn trang a’ buain,
+Fear na speal’ le buille chruaidh
+Toirt nan dias a-nuas ’nan dlòth.
+Tillidh, tillidh am muir-làn.
+
+Tillidh geamhradh mar as dual
+Le chuid sneachda ’s gaoth a-tuath,
+Na h-eich bhàn’ air bhàrr a’ chuain
+Tighinn le nuallan chun a’ chòrs.
+Tillidh, tillidh am muir-làn.
+
+Eachdraidh sgrìobhadair bho chian,
+Tha e dearbht’ gu bheil i fìor —
+Leis a-sin bidh sinne triall
+Tarsainn crìochan gleann nan deòir.
+Tillidh, tillidh am muir-làn.
+
+[TD 15]
+
+[Beurla]
+
+[TD 16]
+
+Bhon as coigrich sinn air chuairt
+Tha sinn cinnteach ás ar duais:
+Léine anairt ’s bòrdan cruaidh
+’S dol air uachdar sin bidh ’m fòd.
+Tillidh, tillidh am muir-làn.
+
+Gheibh sinn sàmhchair anns an uaigh,
+Sìochaint sìth na dachaigh bhuain
+Gus an séid an trombaid shuas
+Air son ar gluasad chun a’ mhòid.
+Tillidh, tillidh am muir-làn.
+
+Tillidh, tillidh am muir-làn
+Tacan beag as déidh muir-tràigh:
+Lìonar leis air ais na bàigh,
+Ach gu bràch cha till an òig’.
+Tillidh, tillidh am muir-làn.
+
+
+Bàgh Hartabhagh
+
+Ma bheir tachartas gu bràth
+Thu don àit’ seo air chuairt,
+Chì thu seallaidhean le d’ shùil
+A bheir ùrachd dha d’ smuain.
+
+Chì thu monaidhean fo fhraoch
+Fàs ’na chraobhagan uain’
+’S chì thu blianagan as bòidhch’
+Air an òradh le snuadh.
+
+Chì thu tobraichean tha fàs
+Agus làraichean fuar
+A’ toirt breithneachadh nach gann
+Air an àm chaidh air ruaig.
+
+Chì thu cuimhneachain gu leòr
+’S gheibh thu eòlas as ùr —
+Bidh na h-eachdraidhean gu léir
+Tighinn cho réidh gu do shùil.
+
+[TD 17]
+
+[Beurla]
+
+[TD 18]
+
+Chì thu buailtean a’ chruidh-laoigh
+Air gach taobh anns a’ ghleann
+A’ toirt taisbean le’n cuid sgeul
+Air na treun-fhir a bh’ ann.
+
+Chì thu cairidhean sa bhàgh,
+Saothair làmhan bha cruaidh,
+Seòltachd gu glacadh éisg
+Dearbhadh ainbheirt an t-sluaigh.
+
+Chì thu calmain agus naoisg,
+Cearcan-fraoich agus geòidh,
+Gearradh-breac a’ snàmh nan tonn
+’S dreathan-donn feadh nan còs.
+
+Chì thu iolaire nan spòg
+’S fiamh an òir dhith san speur —
+Sann an uaigneas bhios a tàmh
+Shuas air àird Sgòrr an Fhéidh.
+
+Maise nàdair air gach taobh,
+Sìth is caoineas mun cuairt,
+Sàmhchair àrsaidh gun fhiamh —
+Raghadh iarratais sluaigh.
+
+
+Còmhradh an Eilthirich ris an Stuaidh
+
+Ma ruigeas tu Eilean Uibhist
+Air do thuras troimhn a’ chuan,
+Buailidh tu air cladach m’ òige
+Far am b’ eòlach bha mi uair.
+
+Nuair a ruigeas tu an tràigh ann
+Bidh ghaineamh bhàn ri oir na tìr’;
+Chì thu làrach mo dhà shàil ann
+Mur do dh’fhàilig iad ri tìm.
+
+[TD 19]
+
+[Beurla]
+
+[TD 20]
+
+Nuair a bha mi òg ’nam shealgair
+Bu tric mi falbh air feadh nam bàgh;
+S pailt mo lorg air feadh nan garbhlach
+Far an dèan na calmain tàmh.
+
+Ma bhuaileas tu aig Lag an t-Sàile
+Gum bi sàmhchair ort mun cuairt;
+Sann an sìochaint sìth Chnoc Hàllainn
+Tha mo chàirdean-sa ’nan suain.
+
+Tha mo chàirdean ’s mo luchd-eòlais
+Fo na fòidean ann a’ cnàmh;
+Sann ’nam measg bu mhiann mo chòmhnaidh
+Nuair nì mi còmhdhail ris a’ bhàs.
+
+An t-eilean grianach rinn mi fhàgail,
+Thoir mìle fàilte dha le spéis;
+Is ann a dh’iarrainn a bhith tàmhachd
+Seach aon àite tha fon a’ ghréin.
+
+Ged a thug mi ris mo chùlaibh
+Bidh mo dhùrachd ann gu bràch,
+’S bidh mo bheannachdan ga ionnsaigh
+Air an dùblachadh le bàidh.
+
+Chì thu Éiseabhal nan stùcan
+Le cuid chùiltean agus chàrn;
+S tric a dealbh a’ tighinn ’nam inntinn
+Bhon a dh’imrich mi thar sàl.
+
+Chì thu ’n tìr a dh’àraich òg mi
+Sgèimhichte le cleòc as àill —
+Seagal, coirce agus eòrna
+’S gucag bhòidheach a’ bhuntàt’.
+
+S iomadh smuain a bhios gam dhealgadh
+’S mi fad air falbh bho eilean m’ òig’,
+Fad bho eilean gorm mo dhùthchais
+Far an lùiginn a bhith beò.
+
+[TD 21]
+
+[Beurla]
+
+[TD 22]
+
+Thoir mo shoraidh do gach nàbaidh
+Rinn mi fhàgail as mo dhéidh —
+Gheibh iad ann an cop an t-sàile
+Aithris bhlàth bhon dùthaich chéin.
+
+
+Cumha
+
+Nuair chaislich gaoth a’ Chéitein bàrr nam flùran
+Bha aoibh is gaol is sùgradh ann an còmhradh,
+Bha briathran geallaidh caomhalachd ri’n éisteachd
+’S bha uaimeachd eadar eud is mullach dòchais.
+
+Thig oiteag bhlàth thar bhàrr nan tonnan uaine
+A’ dùsgadh smuaintean ’s a toirt bruadar bèo dhuinn,
+A’ dearbhadh dhuinn cho aithghearr ’s a tha ’n ùine
+Bhon bha Faoilteach dùr toirt fùcadh treòir oirnn.
+
+Thug an Céitean dhuinn air ais na flùran
+’S thug e bhuainn an t-ùr-blàth ’s robh ’bhòidhche;
+Aig ceithir deug a bhliadhachan de dh’ùine
+Gur duilich leam an ùir a bhith gad chòmhdach.
+
+S duilich leam do chuailean dualach rìomhach
+A bhith ann an ionad anns nach cuir a’ chìr air dòigh e;
+Nì mi dealbh na h-àilleachd anns an ùir dhiot
+Ged nach faca mi le m’ shùilean anns an fheòil thu.
+
+Dh’fhàg thu as do dhéidh an saoghal gruamach
+Nach robh aoigheil riut no suairc nuair bha thu bèo ann;
+Ghabh thu t’ aiseag chun a’ chala shàbhailt’
+Far ’m bi thu ann an càirdeas feachd na glòrach.
+
+Bidh crònan tonnan iargail Lag an t-Sàile
+A’ brosnachadh nan tàlaidh is nan ceòl-bhinn;
+Bidh rùin phàirtichte do chàirdean mun an uain’-chnoc
+’S bidh cuimhneachain bhios buan far ’n deach an òige.
+
+[TD 23]
+
+[Beurla]
+
+[TD 24]
+
+Is iomadh madainn Chéitein a nì ùislinn
+Is gaoth a’ caisleadh fhlùran a bhios òrail
+Air uachdar an t-seòmair chadail anns nach dùisg sinn
+Nuair chuireas làmhan chàich na bùird gar còmhdach.
+
+
+Dealbh Camilla
+
+Chunnaic mi do dhealbh mar òr-sheud
+Am pàipear Posta Di-Dòmhnaich
+Mar reul iùil do dh’fhear an t-seòlaidh
+Bhios air bhòidse fad’ bho thìr.
+
+Chunnaic mise dealbh na h-àilleachd,
+Rìbhinn ghrinn a’ chuailein fhàinnich,
+Marcachd steud air achadh fàschoill —
+Ìomhaigh fhàilteach agus sìth.
+
+Aodann aoibhnis choibhneil chàirdeil,
+Dreach do ghnùis mar ubhal an gàrradh;
+Deud cho geal ri sneachd air àrd-bheinn
+’S cathadh-làir air ùrlar glinn.
+
+Tha do shùilean ann am bòidhche
+Mar an dealt air bhàrr nan neòinean;
+Calpa cuimir is troigh chòmhnard —
+Cha do sheas am bròig cho grinn.
+
+Ged a mharcaich thu na leòidean
+’S air raointean farsaing tha d’ mhion-eòlais,
+Cha do smaointich thu ’nad òige
+D’ ainm bhith ’m meòmhair anns na glinn.
+
+Cha do dh’aisling thu air cluasaig
+’S cha do bhrist e steach ’nad smuaintean
+Gum biodh do dhealbh ann cho luachmhor
+Am measg ghleanntan uain’ an fhraoich.
+
+[TD 25]
+
+[Beurla]
+
+[TD 26]
+
+Don Bhean Phòsta Jacqueline Marsh
+
+Mar éirigh gréin’ air madainn bhòidheach samhraidh
+Tha gaol gun chaochladh a’ deàlradh ann ad’ ghnùis;
+Mar ghealach làn air oidhche reòdhta geamhraidh
+Tha loinn a’ boillsgeadh coibhnis ’nad dhà shùil.
+
+Mar laigheas driùchd air duilleach grinn an neòinein
+Mun seinn a’ chòisridh cheòlmhor anns an àird’,
+Bidh aoibh is sonas far am bi do chòmhnaidh
+’S bidh carthannachd mar chòmhdach dhut gu bràch.
+
+Cho abaich ris na diasan anns an t-Sultuin
+Tha dreach nan ròsan ruiteach tha ’nad ghruaidh;
+Tha t’ anail measgaichte le mil nam flùran
+Fo bhlàth le duilleach ùr air feadh nan cluain.
+
+Cho ealanta ri salmadair nan sgiathan
+A sheinneas dhuinn cho ciatach anns a’ Mhàigh,
+Cho dealbhach ri Bhénus anns an iarmailt
+Tha rìbhinn ghrinn na tìoralachd ’s na bàidh.
+
+
+Do Mhàiri NicillEathain, Griomsaigh
+
+Fàilt’, a ghruagach dhonn mo ghaoil,
+Si d’ aoibh a thog mo cheòl
+’S a chuireadh sunnd ’nam chom le gaol
+’S a dh’aotromaich mo bhròn;
+Ged bhithinn ìosal iomadh uair
+Mar as dualach do mo sheòrs’,
+Nì fiamh do ghàire blàths do m’ chrìdh
+’S do bhrìodal m’ fhàgail òg.
+
+An dealbh a nì mi dhiot an-dràst’
+Mar eala snàmh san òb,
+Mar shneachd air mullach nam beann àrd
+’S e deàrrsadh madainn reòdht’,
+
+[TD 27]
+
+[Beurla]
+
+[TD 28]
+
+Mar long fo shiùil a-muigh sa chuan
+’S a’ ghaoth cho cruaidh gu còrs’,
+’S i stiùireadh cùrsa nall gu luath
+Gu Uibhist uain’ an eòrn’.
+
+Mar ghathan gréin’ san àird’ an-iar
+Tha ìomhaigh chiùin na h-òigh’,
+Tha blàths is càirdeas, agus rian,
+Tha Crìostalachd ’nad fheòil;
+Tha àilleachd a’ snàmh ’nad ghnùis —
+Gach seòrsa flùir as bòidhch’,
+Tha ròsan ’s ùbhlan ’na do ghruaidh
+’S céir-bheach mun cuairt do bheòil.
+
+Cridhe coibhneil agus blàth
+Cur fàilt’ air aois is òig’,
+Bidh beannachd dhaoine leat gu bràth
+Gach là fhads bhios tu beò;
+Gur fhad o chuireadh ort an crùn
+Gu mùirneach aig a’ Mhòd
+’S a fhuair thu ’n t-urram bhith ’nad Bhàrd
+Le tàlantan do bheòil!
+
+Nuair thig ciaradh air mo là
+Is gath a’ bhàis ’nam fheòil,
+A’ dol don t-sìorraidheachd gu bràth
+’S a’ laigh’ a’ cnàmh fon fhòd,
+Mhiannaichinn gum bithinn dlùth
+Don mhaighdinn rùnaich chòir
+Ris an robh mi réidh o thùs —
+’S cha bhrist an ùir an còrd.
+
+
+Fàilt’ an t-Sagairt Òig
+
+Mìle failt’ oirbh a Chrìostaidh ’s beannachd Dhia bhith ’nur comhair:
+Guma fada sibh ’nur buachaill a’ cumail sluaigh ann an dòchas;
+Beannachd Dhé agus dhaoine bhith dhuibh daonnan mar lòchran —
+’S naomh Peadair ’nur càirdeas a h-uile là fhads as beò sibh.
+
+[TD 29]
+
+[Beurla]
+
+[TD 30]
+
+Don Té Rinn Tighinn gam Fheòraich Dhachaigh
+
+Don Mhnaoi Phòsta Catrìona Laing, Uibhist a-Tuath, ceannard seirbheis cobhair na dachaigh
+
+Bhon tha peann agam ’nam mheòirean,
+Sgrìobhaidh mi leis sìos mun t-sòlas
+Rinn mi ris an rìbhinn bhòidhich
+A thàinig gam fheòraich dhachaigh.
+
+Tha i laghach agus bàidheil,
+Air a h-aodann fiamh a’ ghàire;
+Tha h-anail mar ghaoth a’ ghàrraidh
+Far am fàs na blàthan fallain.
+
+Tha i coingeis Beur’ no Gàidhlig,
+Tha i comasach sna dhà dhiubh;
+Bhuilich freastal oirre tàlann
+A thug àrd i ann an aithne.
+
+Tha i tapaidh agus sunndach,
+Deas ’na pearsa ’s ’na giùlan;
+A dà ghruaidh air dhreach nan ùbhlan
+Bhios air cunntair bùth a’ cheannaich’.
+
+Tha i leam mar reul san iarmailt
+An àm don fheasgar a bhith ciaradh,
+An uair tha ghrian a’ cromadh sìos
+’S an cuan an-iar a’ dol ga falach.
+
+Tha a brìodal leam cho ceòlmhor
+Ri pìob-mhàl’ fo raghadh mheòirean;
+Tha a crìdh cho làn de chòiread —
+Cha dèan mèinn an òir a cheannach.
+
+Tha de thaitneas ’na briathran
+Na chuireadh mì-ghean air dìochuimhn’,
+Tha deud cho geal ri sneachd’ air sliabh
+’S e measgaichte le trian clach-mheallain.
+
+[TD 31]
+
+[Beurla]
+
+[TD 32]
+
+Falt dubh dualach ann an òrdagh
+’S e cho snuadhmhor agus bòidheach:
+Chan eil teagamh nach do chòrd sinn,
+Chuir i sòlas mun a’ chagailt.
+
+Sgaoil ar conaltradh gu làidir:
+Bhruidhinn sinn mu iomadh àite
+Eadar sgòrr-bheanntan Chinn t-Sàile
+Chun a’ chàirn a th’ air Beinn Bhragaidh.
+
+Nuair a dh’fhalbh i bha mi tùrsach,
+Tha mi daonnan ann ga h-ionndrainn:
+Tha h-ìomhaigh leam a-cheart cho rùnach
+Ris na flùran air a’ mhachair.
+
+Bidh mo bheannachd ga còmhdhail
+Anns an àit’ sam bheil i còmhnaidh —
+Cadal suaimhneach socair stòlda
+’S dùsgadh beòthail anns a’ mhadainn.
+
+
+Eich Éirisgeigh
+
+Bha iad riamh an Éirisgeigh ’s gum b’ fheumail iad don t-sluagh,
+Bha iad troimh na linntean ann sna tìmean chaidh air ruaig;
+Thàirneadh iad a’ mhòine gu fògairt chur air fuachd
+Is làimhsicheadh an òigridh iad ’s bha iomadh spòrs ’nan cuairt.
+
+Gu toirt todhar far na tràghad bha iad làidir agus treun,
+Bheireadh iad gun spàirn an àirde paidhir chléibh;
+Dhìreadh iad na h-uain’-chnuic cho uallach ris na féidh —
+Cha chuireadh teas no fuachd orra, b’e an dualchas bhith treun.
+
+Guma fad’ air ghluasad iad an eilean uain’ na h-òig’
+A-muigh air feadh nam buailtean ’s a’ cuartachadh mun chrò;
+Tha pailteas dhen bhiadh ac’ ann ’s iad riaraichte gu leòr
+’S bidh freastal a’ cur dìon orra bho shìontan no ghaoth reòdht’.
+
+[TD 33]
+
+[Beurla]
+
+[TD 34]
+
+Éiseabhal
+
+A’ dìreadh suas ri Éiseabhal gum falbh gach éislean bhuam
+Is tillidh gach caomh-ghàirdeachas o m’ òige dh’fhàs rium suas;
+Seargaidh mulad ’s crìonaidh e a-mach o chrìoch mo smuain —
+Toil-inntinn nì dhomh ùrachadh air feadh do stùc is bhruach.
+
+Gad fhaicinn anns an tràth-mhadainn, gur h-àlainn do chuid stùc,
+Na h-eòin a’ seinn gu bàlanta le tàlant na cruit-chiùil;
+Na blianagan as bòidhche air an còmhdach leis gach flùr —
+Am brù-chorcan ’s am buaghallan ’s am bualan ort mar chrùn.
+
+Gum faic sinn eunlaith shònraichte am measg do chòisir-chiùil:
+Tha ’n uiseag is an smeòrach ann, tha lon-dubh seinn le sunnd;
+Tha crìonag-bhuidhe bhàidheil ann is fiamh as àill’ bho gnùis,
+Tha curracag bhreac nan sléibhtean ann is éigh aic’ os do chionn.
+
+Bidh greadanaich san òg-mhadainn gu tric aig eòin nan speur,
+Bidh grinneachadh is ceòl aca nuair sheòlas iad air sgéith;
+Bidh grunndachadh san fhonn aca air feadh gach tom is geug
+Gu meiltreach air a loinnreachadh le loinneas a chuid fhéin.
+
+Gur pailt a gheibhear lòghmhaireachd ’nad bhòidhchead is ’nad shnuadh,
+Fàsaidh fraoch Chlann Dòmhnaill air do chòmhnardan mun cuairt;
+Tha ’n t-sòbhrag bhuidhe shìobhalta gu bràth nach dìobair snuadh
+A’ fàs is dreach an òir oirre am measg do chòs is chluan.
+
+Chì mi bhuam Loch Cheàrsanais a’ deàrrsadh anns a’ ghréin,
+Glaic Ruairidh agus Màrabhal ’s na torran àlainn réidh
+Gu glaiceach, feurach, flùranach a’ tairgsinn cliù nach géill —
+Gach aon dhiubh toirt dhomh fùiteachadh do chliù a chur air ghleus.
+
+Nach iomadh naidheachd mhìn-bheulach a dh’innseadh tu gun bhréig
+Nam b’ urrainn dhuit am mìneachadh gu sìobhalt’ ann an sgeul;
+Ach chruthaich Dia ’nad bhalbhan thu, ’nad ùrlainn bhalbh gun bheul —
+Mar sin cha d’inn’s thu tuairisgeal air neach a ghluais fon ghréin.
+
+[TD 35]
+
+[Beurla]
+
+[TD 36]
+
+Eilean Uibhist
+
+Gur moch rinn mi dùsgadh san ùr-mhadainn cheòthair,
+Bheir ceilearadh nan smeòrach dhomh ceòlraidh as ùr:
+Bidh fonn air gach creutair ag éirigh le sòlas
+An eilean gorm an eòrn’ thug dhomh beòthadh bho thùs;
+Uibhist ghorm nan stùcan ’s nam machraichean flùrach,
+Nam beanntanan rùnach air an crùnadh le fraoch,
+Tìr àraich a’ chluarain bhios gu bràth dhuinn ’na shuaithneas —
+Gach àit’ anns an gluais sinn bidh e fuaight’ ruinn le gaol.
+
+An t-eilean uain’ bàidheil ’s e cuartaicht’ le sàile,
+Bidh nuallan an làin anns na bàigh air gach taobh:
+Tha ’n Cuan an-Iar mun cuairt air le gairge an uabhais,
+Toirt bàirlinn tha cruaidh dhuinn nuair ghluaiseas a’ ghaoth;
+Toirt beairteas gu ’chòrsa, toirt feamainn do na cròicean,
+Toirt pailteas de bheòshlaint is stòras is maoin —
+Tha eunlaith a’ tàmh ann, tha biadh do’n cuid àil ann,
+Tha ’n t-seamrag as àille a’ fàs air na raoin.
+
+Gur h-inntinneach gluasad a-mach feadh nam buailtean,
+A’ coiseachd feadh na luachrach ’s dol cuairt feadh an fhraoich,
+A’ dìreadh nan stùcan bheir inntinn is sunnd dhomh
+’S gun dìobair gach cùram th’ air cùlaibh mo smaoin;
+Toirt beachd air gach àilleachd a th’ air maise nàdair
+A chruthaicheadh on àirde le làmh Rìgh nan Dùl —
+Tha pailteas gach seòrsa an Uibhist ghorm an eòrna
+A’ fuadachadh bròin bhuam ’nam òige ’s ’nam aois.
+
+Gur taitneach le m’ inntinn m’a bhòidhchead bhith sgrìobhadh:
+Tha dhealbh dhomh cho rìomhach ’s a chìtear le sùil,
+Ged s fhad’ on bha d’ àilleachd air fhilleadh am bàrdachd
+Aig seanchaidhean ’s luchd dhàn a tha cnàmh anns an ùir;
+Am beagan th’ air fhàgail a’ leughadh maise nàdair
+’S a dh’fhiosraich mar thà e ’s mar bhà e o thùs,
+Gur toil leinn bhith ’g innse mu eilean ar sinnsear
+’Na laighe sa Chuan Sgìth ’s do na linntean cha d’ mhùth.
+
+[TD 36a-d]
+
+[Dealbhan]
+[Beurla]
+
+[TD 37]
+
+[Beurla]
+
+[TD 38]
+
+Nuair thig an cadal buan ’s nach cuir mi feum air cluasaig
+’S a chàirear leis an t-sluagh mi san fhuar-leabaidh dhùint’,
+A’ ghainmheach bhith mun cuairt dhomh ’s am muran gorm mu m’ uachdar
+’S an duslach anns ’n do ghluais mi gam chuartach’ as ùr,
+Mhiannaichinn bhith ’n càradh measg eòlach agus chàirdean
+(’S gur pailt iad ann a Hàllann a’ cnàmh anns an ùir)
+Ann an eilean gorm mo shinnsear, mun d’rinn mi seo a sgrìobhadh
+A théid a sheinn gu cinnteach le binn-bheul a’ chiùil.
+
+
+Éiseabhal Stùcach
+
+Éiseabhal stùcach nan ùr-bhlàth ’s nan cluan
+’S nan aibhnichean siùbhlach ’s an cùrsa gu cuan,
+Nan gorm-ghlaicean flùrach tha ùrail ’nan snuadh —
+’S tha ’n t-sòbhrag ’s an cluaran a’ fàs ann.
+
+Bho s dual dha mo nàdar bhith tàthadh nan duan
+’S a’ sgrìobhadh na Gàidhlig gun àrdan gun uaill,
+Gun sgaoil mi mo thàlant an-dràst’ ort mun cuairt
+’S gun inn’s mi don t-sluagh mu d’ chuid bhòidhchid.
+
+Glinn air an còmhdach le còinneach ’s le fraoch,
+An t-sòbhrag ’s an neòinean ag òradh nan raon,
+A’ chaora le h-òg-uain faighinn lòn air gach taobh
+’S an smeòrach gu saor ri cuid ceòlraidh.
+
+Sléibhtean bheir sòlas is sòighneas don t-sùil
+Ri’m faicinn ’nan glòir anns an òg-mhadainn chiùin;
+Nuair sgaoileas an ceò gheibh sinn eòlas as ùr
+Air àilleachd gach flùir feadh na mòintich.
+
+Mu bhruaichean do chaochain tha caoin-bhiolair uain’,
+Tha lìon nam ban sìth ann as rìomhaiche snuadh;
+Tha sealbhag nam fiadh ann, ’s an fhìor bharrag ruadh,
+’S tha roid mar as dualach a’ fàs ann.
+
+[TD 39]
+
+[Beurla]
+
+[TD 40]
+
+Nuair dheàrrsas a’ ghrian ort gur ciatach do ghnùis:
+Gach glaic agus blianag cho fìor-ghlan fo dhriùchd,
+Do chnuic is do réidhlein ’nan éideadh gun smùr —
+’S tha fiamh far do chrùin mar an t-òmar.
+
+Ged shéideadh an dùdlachd gu h-ùdlaidh bhon iar
+Sa gheamhradh le buaireas a’ ruagadh nan sìon,
+Bidh sìochaint is sàmhchair ’nad fhàs-sgorran ciar’
+A’ tàladh na h-eunlaith tha beò annt’.
+
+Bidh ’n sneachd’ anns an fhaoilteach ag aomadh mu d’ bhàrr,
+Bidh ’n t-sobhrag mu d’ alltain am Bealltainn na Màigh’ —
+Bidh cuairtean na bliadhna gad riaghladh gu bràth
+Ged as crìon anns an làr do luchd-eòlais.
+
+
+Tìr nan Raon
+
+Tìr nan raon ’s nan glaicean uain’,
+Tìr nam bruach ’s nam bealach
+Far ’m bi na tuinn a’ tighinn gu tràigh
+’S far ’n dèan na crà-gheòidh fantainn.
+
+A dh’ainneoin sneachda ’s gaillinn fuair
+Tha geamhradh gruamach seachad
+’S tha earrach, ùrachd sunnd na h-òig’,
+Air tighinn le deòin gu’r cladach.
+
+Nuair thig a’ Bhealltainn oirnn mun cuairt
+Bidh guth na cuaich’ sna gleannan
+A’ tighinn air sgéith á tìrean céin’
+’S gun dèan i sgeul dhuinn aithris.
+
+Bheir toit an fhraoich air ais ar n-òig’
+Is iomadh spòrs bha tlachdmhor,
+A’ dèanamh falaisg feadh nam beann,
+A’ fuadach greann is airtneal.
+
+[TD 41]
+
+[Beurla]
+
+[TD 42]
+
+Nuair a thig an t-Sultuin àigh
+Gur àlainn bhios na seallaidh,
+Bidh fraoch nam beann ’na uile ghlòir
+Le iomadh seòrsa dhathan.
+
+Bidh uaine ’s purpur ’m measg a-chéil’,
+A’ seudachadh ’nam maise
+Mar bhogha-frois sa mhadainn thràth
+A thig tro sgàil nam frasan.
+
+Bidh smeòrach ghlas air cnuic a’ seinn,
+Tha aoibhneas ’na cuid caithreim;
+Bidh seillean srianach triall le srann
+Bho fhlùr gu plannd ’na dheannaibh.
+
+Bidh fear na speal’ air achadh buain,
+Is sruth bho ghruaidh de dh’fhallas,
+Bidh ceangladair gu trang ’na dhéidh
+Cur sguab gu réidh sna bannan.
+
+Bidh fear le sùist a’ froiseadh dhias
+’S an sìol gun téid a’ bharraich;
+Is ás a-sin chun an damh-sùirn
+’S bhon t-sùirn chun an àth-bhracha.
+
+Ma thig an t-saothair thoirt gu crìoch
+Bidh iomadh nì ri tachairt —
+Bidh am muileann is a’ bhrà
+Gu làidir cur nan car dhiubh.
+
+Nuair théid a h-uile rud air dòigh
+Bidh iomadh seòrs’ am pailteas —
+Biadh is aran air a’ bhòrd
+Is deur de stòr na bracha.
+
+[TD 43]
+
+[Beurla]
+
+[TD 44]
+
+Mìosan na Bliadhna
+
+
+AM FAOILTEACH
+
+Stoirm is gailleann ’s deilge shìontan,
+Frasan sneachda ’s càblaid fhiadhaich,
+Reodh-ghaoth snaidheadh feadh nan crìochan,
+Aimsir ùdlaidh;
+Aingealtachd air fiamh nan speuran,
+Splèachdach neòil air aodann gréine,
+Connspaid iargailleach ag eirigh
+Air na dùilean;
+Mìos an fhaoiltich rinn a dhranndail,
+Toirt gu chrìch an ràidhe geamhraidh,
+Géilleachdainn do thìm ’na deann-ruith
+Triall a chùrsa.
+
+
+AN GEARRAN
+
+Aiteamh agus tuiltean dìle
+Dòrtadh oirnn a-nuas gun dìobradh,
+Aibhnichean a’ ruith ’nan still
+Gu iomadh sàile;
+Monmhair fhann aig tuinn nan cuantan
+Sluaisreadh ris na creagan cruaidh-chas
+Far ’n do shaothraich iad gun bhuannachd
+Troimh na linntean;
+Truaghantachd a’ lorg gach creutair,
+Deò na beath’ air thuar an tréigsinn —
+Teachd-an-tìr cho gann dha’m feuman
+Anns an sguabaig.
+
+
+AM MÀRT
+
+Mìos an-iochdar, greannach, ascaoin,
+Trògbhoil gamhlais teann dha daonnan —
+Tàsanachd gun truas ri daoine
+No ri creutair;
+
+[TD 45]
+
+[Beurla]
+
+[TD 46]
+
+Miadhalachd na sàmhchair sìochaint
+Cha robh fasgadh dhaibh m’a chrìochan
+’Na chuid sheòmar;
+Séideadh balg le garbhachd tuasaid
+Cur an céill nan euchdan truaillidh
+Dearbhadh g’eil an claidheamh cruadhach
+Teann ’na chrògan,
+Toirt am follais dhuinn le daors’
+Gur mìos a’ Mhàirt e.
+
+
+A’ GHIBLIN
+
+Caochladh tìde ’s sìneadh soillse,
+Soinneantachd is sìth an aoibhnis,
+Tilgeadh òglaidheachd neo-choibhneil
+Tharna uthard;
+Monmhair bhinn aig uillt nam beanntan
+Ruith gu réidh troimh àilean greannmhor
+Caisleadh morghain agus gainmheach
+Thar nam mulan;
+A’ churracag bhreac thug bàrr le bòidhche
+Air gach eun thug plaosg gu beothaich
+No gu eirte
+Neadachadh air feadh an fheòir
+’S tighinn beò le dìcheall.
+
+
+AM MÀIGH
+
+Mìos an aoibhnis is an oirchis
+Air bheil ainm na maighdinn shònraichte
+Air bheil bunaitean mo dhòchais
+Air an stéidheadh;
+Ionaltradh aig buar is caoirich
+Criomadh feòir measg bhòidhche raointean
+Agus réidhlean;
+Laoigh is uain a’ falbh ’nan deann-ruith
+A’ cluich cho saor am braon an t-samhraidh,
+A’ bhanachag le ceuman uallach
+Dol a bhleoghainn a’ chruidh ghuaillfhinn
+Chun na h-àirigh.
+
+[TD 47]
+
+[Beurla]
+
+[TD 48]
+
+AN T-ÒGMHIOS
+
+Grian na glòir-réim anns na speuran,
+Dòrtadh oirnn a blàths gu’r feuman —
+Ìocshlaint do a h-uile creutair
+A tha gluasad;
+Speachantachd air tighinn san eunlaith
+Cumail nàimhdean far a crìochan
+Gus an àl a thoirt gu tèarainte
+Gu eirte;
+Clann ag atharrais guth na cuaiche
+Le cruit-chiùil air feadh nam bruachan
+Toirt a ceòlraidh nall thar chuan
+Gu treòrach inntinn;
+Seillean ruadh a’ saothair sunndach
+Deoghal mil á uchd nam flùran —
+Bruailleanachd a’ dol air dìochuimhn’
+Ann am blàths an Ògmhios chiataich
+Thug dhuinn sùgradh.
+
+
+AN T-IUCHAR
+
+Feur gu àilgheas cruidh is chaorach
+Fàs air achaidhean is caolshrath,
+Am buachaille gun uaill no gaoid
+Ag iomain tàine;
+Gucag-bhàitht’ nam bileag uaine
+Fàs am measg na cuilc cho snuadhmhor —
+Sann le dànadas a bhuainear
+I bho frìth-bhac;
+Uiseagan gu h-àrd sna speuran
+Le’n cuid luinneagan gan gleusadh,
+Meadhrachais am measg a-chéile
+Cho sgèimh uallach;
+Toradh buaile pailt ri fhaotainn,
+Cuachan làn de bhainne daonnan
+Gu ar càileachd;
+Maise nàdair loinneil fhlùrach
+Air a measgadh ann an ùr-fhàs
+A’ cur sealladh thar na dùthcha
+
+[TD 49]
+
+[Beurla]
+
+[TD 50]
+
+A tha bòidheach,
+Dealt a’ priobadh oirnn cho caoin
+Am measg nan ròsan.
+
+
+AN LÙNASTAL
+
+Abaichead a’ tighinn san arbhar,
+Diasan eòrn’ a’ fàs gu tairbhe
+Fear na tuatha;
+A h-uile creutair a tha gluasad
+A’ fàilteachadh na gartmhoir’ suairce
+A chaidh a bhuileachadh an lànmhoir’ —
+Taitneadh tiodhlaic diadhachd ghràsmhoir;
+Speuran soilleir gun fiamh orr’
+Saor bho pheileasaich nan sìontan,
+Làithean sona, sìtheil, soirmeil
+Saor bho aingealtachd is foireigneadh:
+Fonn is aoibhneas feadh nan cluaintean,
+Sunnd is gean ’nar leum ’s ’nar gluasad.
+
+
+AN T-SULTUINE
+
+Meadhoin foghair drip na buana
+Tional bàrr tha abaich cnuasmhor,
+Deisealachd air son nan cruachan
+Air a geàrd bho ghéire tuath-ghaoith’:
+Iodhlannan a’ sealltainn saoibhir
+Le pailteas co-roinn chruidh laoigh is ghamhnan;
+Frionas bheag sa ghaoith on eara-dheas
+Ag aithris caochladh tighinn san aimsir —
+Neòil a’ falach bhuainn na reultan,
+Gealach sealgair anns na speuran
+Dearbhadh gu bheil spòrs taigh-céilidh
+Teannadh dlùth dhuinn.
+
+
+AN DÀMHAIR
+
+Seargadh a’ tighinn anns na blàthan,
+Gach lus is flùr a’ call an àilleachd,
+An dath purpaidh bòidheach greannmhor
+
+[TD 51]
+
+[Beurla]
+
+[TD 52]
+
+A dh’fhàg cho loinneil fraoch nam beanntan
+A-nis a’ call a dhreach bha snuadhmhor
+Ann an osag na gaoith’ tuatha;
+Cuid dhen aimsir ciatach tìorail
+’S cuid dhith coirbt’ a’ maoidheadh dìoghail —
+Feasgar foghair triall ’na ghluasad
+Mar ruidhleadh clach ri beinn nan uain’-ghleann.
+
+
+AN T-SAMHAIN
+
+Srann clach-mheallain tighinn bhon iarmailt’,
+Sneachda ’s clàmhainn ’s aimsir fhiadhaich,
+Buirbeachd na gaoith’ an iar-thuath
+Séideadh làidir;
+Tuinn na mara teachd gu còrsa
+A’ dol ’nan still air feadh nan cròicean;
+Sad na fairge sealltainn strìtheil
+’S air am bàrran marcachd-shìne,
+An cuan air a mhaistreadh measg a-chéile —
+’S a dh’ainneoin a’ bhirlinn a bhith làidir
+Tha crann-siùil a’ lùbadh ri ùmhlachd sàraich’.
+
+
+AN DÙBHLACHD
+
+A dh’ainneoin dranndail ’s fead na docair
+Tighinn bhon eara-dheas coirbte dòbhaidh,
+Tha Dùbhlachd ùdlaidh a’ toirt àbhachd
+Is sunnd is gean air gnùis nam pàistean,
+An cridheachan air mhir le sòlas
+A’ feitheamh bodach mór na còiread
+A’ tighinn troimhn t-similear gu falachaidh —
+’S air a h-aon cha dèan e dearmad;
+Sluagh a’ cruinneachadh ann an càirdeas
+A’ toirt moladh dhan Dia as àirde
+A thug maitheanas is saorsainn
+Is sìth is sèimhe do shluagh an t-saoghail.
+
+[TD 53]
+
+[Beurla]
+
+[TD 54]
+
+Mo Reul Iùil
+
+Dheàrrsaich solas aoibhnis dhomh,
+’S b’e soillse mo reul iùil:
+Mar shoilleireachd nan coinnlean
+A’ boillsgeadh air na bùird;
+Shiab air falbh an duibhre
+’S chaidh brat na h-oidhch’ air chùl
+’S bha cuireadh cùirteil blàth-chridheach
+Gam fhàilteachadh as ùr.
+
+Dh’fhalbh na sgòthan aognaidh ud
+Is thàinig gaol ’nan àit’,
+Dh’éirich grian na h-aoighealachd
+Is caoine na mìos Màigh;
+Bha madainn bhlàth na caomhalachd
+A’ sgaoileadh gathan tlàiths
+’S bha ceileireachd is ceòlraidh
+A’ cur beòthalachd ’nam phàirt.
+
+Mar ghaoth thar bhàrr nam flùran
+Fo dhriùchd na madainn chéit’:
+Tha t’ anail bhlàth ’na cùbhraidheachd
+Mar ùbhlan air a’ gheug;
+Tha t’ ìomhaigh chàirdeil ùrlaimh
+Mar chrùn fo mhùirneachd sheud —
+’S mar shneachd’ air iomall stùcan
+Tha ùrarachd do dheud.
+
+Tha cuailean dualach rìomhach ort
+Mar dhìtheanan an òir
+A’ dol ’na stuadhan dì-snaidhm
+’S a’ chìr ga cur an dlòth;
+Ga phleatadh ann an snuadhachadh
+’S ga shuaineadh anns a’ chòrn —
+’S gur bòidheach mu do ghualainn e,
+Cur loinn is uaisl’ ’nad chòir.
+
+[TD 55]
+
+[Beurla]
+
+[TD 56]
+
+Gur bòidhche leam do ghluasad
+Na raointean uain’ fo bhlàth
+Nuair as àille bhios na cluaintean
+Le neòinean snuadhmhor bàn;
+Tha teòchridheachd fuaighte riut,
+’S tu le fuil na h-uaisle làn,
+Tha ’n sunnd a tha gad chuartachadh
+Mar cheòl na cuaich’ sa Mhàigh.
+
+Tha do phearsa ’na bheusalachd
+Mar éirigh gréin’ air stùc
+Air madainn bhòidheach chéiteineach
+’S an dealt cur geis feadh fhlùr;
+Tha do chòmhradh réidh-labhairt
+Mar ghleusadh teud a’ chiùil
+Gu togail suas ar n-inntinnean
+Is mì-ghean chur air chùl.
+
+Gur eireachdail’ air ùrlar thu
+Na gàrradh-fhlùr fo bhlàth,
+Cho dreachmhor ris an ùrchoill’
+Fo ungadh driùchd bho ’n àird;
+Mar bhogha-frois’ san iarmailt
+Le dathan ciatach àigh
+’S gach ceann dheth ann am fìon-lios
+Gu riarachadh ar càil.
+
+S binne leam do chòmhradh
+Na roghainn còisir chiùil,
+No fann-ghaoth madainn Chéitein
+Le séideag réiteachd rùin;
+Tha thu mar fhuaran fìor-ghlan
+Tha pailt gu ìotas bùirn
+A shil bho bhàrr na h-iarmailt
+Gu ìoc-lus anns a’ ghrunnd.
+
+Tha do mhuineal glé-gheal
+Mar dhéideag air an tràigh,
+Mar shneachd’ air mullach Éiseabhail
+An géiread a’ mhìos Mhàirt;
+
+[TD 57]
+
+[Beurla]
+
+[TD 58]
+
+Mar eala bhàn nan cuantan
+Air bhàrr nan stuadh a’ snàmh,
+No ceò air iomall Bheinn Chruachain —
+Taobh tuath de dh’Earra-Ghàidheal.
+
+Nuair chì mi ’m measg a’ chòmhlain thu
+Bidh thu mar ròs fo bhlàth,
+Cho aoigheil agus còmhraiteach
+’S cho bòidheach ann ad’ ghnàths;
+Mo dhùrachd-sa an còmhnaidh dhut
+Gach sòlas bhith ’nad phàirt —
+’S nam faighinn mar a dh’òrdaichinn,
+Gum bi thu beò gu bràch.
+
+An Uibhist ghorm an eòrna
+’Nad òige rinn thu fàs
+Far ’m bi na tonnan crònanach
+A’ connspaid air an tràigh —
+Far bheil fraoch Chlann Dòmhnaill
+A’ còmhdach nam beann àrd’
+’S far ’n dèan an calman còmhnaidh
+Mar as deòin leis, anns na càirn.
+
+
+Òran Step
+
+(Sgeama Cruthachadh Obrach)
+
+Ged a tha mi fàs aosta
+’S craiceann m’ aodainn air ciaradh
+’S an geamhradh greannach le dhùire
+A’ teannadh dlùth ri mo chrìochan,
+Tha mi ’m-bliadhna cho spòrsail
+Ri gille-òg ann am fìor-ghaol —
+Ged bhiodh fàinneachan òir
+Air mo mheòirean ’nan ceudan,
+’S mi nis aig Step.
+
+[TD 59]
+
+[Beurla]
+
+[TD 60]
+
+Ged tha mi fo mhùigeachd
+A-muigh air chùlaibh na mòintich
+Gun daoine tighinn dlùth dhomh
+A nì rium sùgradh no còmhradh,
+Tha eunlaith nan speuran
+Air an éideadh cho bòidheach
+’S iad gach là rium ag éigheach:
+“Siud thu, eudail a Dhòmhnaill —
+Tha thu aig Step.”
+
+Thig an t-airgead dhomh feumail:
+Gheibh mi léin’ agus còta,
+Théid mi ’nam éideadh
+Mar na reultan le leòmachd;
+Gheibh mi botal deoch làidir
+A nì slànach’ dha m’ dhòchas
+’S a chuireas sradag ’nam thàlann
+Air chor ’s gun càin mi gu’m brògan
+Muinntir Step.
+
+Cha b’e càineadh a dh’fheumainn:
+Tha iad reusanta ’s uasal,
+Thug iad furtachd dha m’ éiginn
+Nuair nach dèanainn feum anns a’ chruaidh-ghleac;
+Nuair thig MacAsgaill Di-Haoine
+Tillidh aoibh, ’s teichidh gruaman —
+Sann a dh’fhàsas mi aotrom
+A-muigh air aodann nan cruadhlach
+Aig obair Step.
+
+Sann a thilleas an òige
+Agus dòighealachd ùr thugam,
+’S théid mi cuairt sìos gu m’ eòlas
+Mu chòrs Àird nan Srùban;
+Nuair théid a’ cheist a chur dòigheil
+Bidh freagairt shònraicht’ gam ionnsaigh
+’S nì mi Raonaid a phòsadh —
+Ged bhiodh m’ òg-bhean fo dhiombadh
+Aig muinntir Step.
+
+[TD 61]
+
+[Beurla]
+
+[TD 62]
+
+Nì sinn dachaigh an Rònaigh
+Far ’n gin eòrna ’s buntàta:
+Bidh iasg dhe gach seòrsa
+A’ snàmh mu chòrsa nam bàgh ann;
+Ged a shéideadh an tuath-ghaoth
+Gheibh sinn uamha bhios sàbhailt’ —
+Fads bhios m’ òg-bhean ri m’ ghualainn
+Cha bhi gruaimean gu bràch orm
+’S mi aig Step.
+
+
+FREAGAIRT RAONAID
+
+Cha b’e seann daoine riaslach
+Bu mhiann leam air chluasaig
+Ach òganach ciatach
+A chumadh rian air mo bhuaidhean,
+’S a thigeadh dhachaigh Di-Haoine
+An déidh a shaothair a bhuannachd
+’S a chuireadh ceud not air a’ bhòrd dhomh —
+’S chan e ròcais na truaighe
+A tha aig Step!
+
+Tha sgall ort gu d’ chùlaibh
+’S chan eil thu flùrach bho d’ bhialaibh,
+Tha dearbhadh ’nad ghnùis
+Nach d’ chuir thu ùidh anns an t-siabann;
+’S mas e cùl Eilein Rònaigh
+Àite còmhnaidh do mhiann-sa,
+Se mo ghuidhe ’s mo dhòchas
+Gun dèan na ròin ann do stialladh
+’S mar sin leat.
+
+
+AN CO-DHÙNADH
+
+Fàsaidh feur air na raointean,
+Fàsaidh fraoch air a’ mhòintich,
+Tillidh Bealltainn is faoilteach
+Gu Uibhist ghaolach Chlann Dhòmhnaill,
+
+[TD 63]
+
+[Beurla]
+
+[TD 64]
+
+Bidh lìonadh is tràghadh
+Mar as gnàth anns na h-òban
+Agus sinne ann an sàmhchair,
+Air ar càramh fo fhòidean
+’S gun chuimhn’ air Step.
+
+
+Triall na h-Ùine
+
+Nuair thriallas bhuainn na bliadhnaichean
+Thig iargain oirnn is gruaim,
+Bidh imcheist air ar n-inntinnean
+Is iomachruth air ar snuadh;
+Bidh dòigh is beachdan ùr’ againn,
+’S ar cùrs’ air tighinn mun cuairt
+Na rubhaichean thug riasladh dhuinn
+’S chum sìos sinn air ar cuairt.
+
+Cha tàinig e don t-saoghal seo
+’S cha tig a h-aon gu bràth —
+Cho goirid ’s gum bi ’n ùin’ aige
+Ma chì a shùil an là —
+Nach fiosraich trioblaid thalmhaidheach
+Measg soirbheachaidh is bàidh,
+Cho aithghearr ’s gum bi chuairt againn
+Tha duais dhuinn anns a’ bhàs.
+
+Ma gheibh sinn àireamh bhliadhnaichean
+Mun iarrar sinn a-null,
+Bidh iomaluaisg agus deacaireachd
+Is dearmail tighinn dhuinn dlùth;
+Bidh meirg a’ tighinn le màirnealachd
+’S théid mànranachd air chùl —
+Ar n-inntinn fàsaidh riaghailteach,
+Is riaspach gun chus sunnd.
+
+Air ais gur tric a’ sealltainn sinn
+Mun gheall a fhuair sinn òg
+(A chosg ar n-ùin’ a’ geòbraich)
+Gun gheamhradh ri tighinn òirnn:
+
+[TD 65]
+
+[Beurla]
+
+[TD 66]
+
+Bha buailtean gorma ’s raointean
+Ann am faoineasan na h-òig’
+Gun smaoin air gaoth an eara-dheas
+Far na fairge dol thighinn òirnn.
+
+Na caistealan gun d’dhìrich iad
+Le stìopaill do na speur’
+Gun stéidhe-bhuinn ro chinnteach
+Mar a dh’innseas dhuinn an sgeul!
+An-diugh chan fhaic mi sgeul orra,
+Sann thuit iad sìos gu léir —
+Ged b’ iol-cheàrnach ’n cuid sheòmraichean
+Si chòinneach nach do thréig.
+
+Nuair chì mi madainn bhòidheach
+Bheir i m’ òig’ thugam as ùr
+’S mi cuimhneachadh nan sòlasan
+’S cho bòidheach ’s a bha gach flùr;
+Ach thàinig tuiltean geamhraidh
+A chuir loinn nan crann fo smùr
+’S cha léir dhomh nis ach sìorraidheachd
+Is crìonadh anns an ùir.
+
+An Uibhist ghorm nan stùcan
+Far ’m bu dùthchasach an ceòl
+A dh’fhosgail mi mo shùilean —
+Toiseach dùdlachd madainn m’ òig’;
+’S ged dh’fhàiltich sneachd’ a’ gheamhraidh mi
+Aig doras gleann nan deòir,
+Bha slàn-lusan is cluarain ann
+Nach mill gaoth tuath no reòdh.
+
+Soraidh leat, a leughadair,
+’S na ruith leat fhéin don chùil —
+Cha teich thu air an t-sìorraidheachd,
+Si ’chrìoch agad co-dhiù;
+Gheibh am bàs a chòirichean
+(Tha ’n t-òrdagh aig’ on chrùn)
+Nuair dh’àithneas Rìgh na Glòrach
+A tha còmhnaidh os ar cionn.
+
+[TD 67]
+
+[Beurla]
+
+[TD 68]
+
+Sgeulachdan nan Taighean-Céilidh
+
+Ged a shéideadh faoilteach oirnn
+Is faobhar nan gaoth tuath,
+Ged bhiodh an sneachd’ a’ taosgadh
+’S ’na stac ri taobh nam bruach,
+Ged reothadh i mar stàilinn
+Gu mullach àrd nan cruach,
+Cha chumadh siud bhon chéilidh sinn
+Far ’n cluinnte sgeul is duan.
+
+Ged shileadh i gu dìorrasach
+Le frasan fiadhaich fuar’
+’S clach-mheallain tighinn bhon iarmailt
+Ga siabadh oirnn mun cuairt,
+Cha chumadh tuil no dìle sinn
+’S cha bhiodh oirnn sgìths no gruaim
+’S na h-eachdraidhean gan innse dhuinn
+Le seanchaidh sìtheil suairc.
+
+Bhiodh sloinneadh air ar sinnsearachd
+Ga mhìneachadh ’s ga luaidh,
+Bhiodh deasbad air an iasgach ann,
+’S gach deacair bha ’na ruaig;
+Bhiodh tubaistean is bàthadh,
+Is gàbhaidhean a’ chuain,
+’S bhiodh ionndrainn air na càirdean ann
+Thug tuinn an t-sàile bhuainn.
+
+Bhiodh Cogadh Mór a’ Cheusair
+Le chuid chreuchdan is mì-stàth,
+A dh’fhàg na ceudan mìle
+Ann an ìobradh fuar a’ bhàis;
+’Na sheanchas dh’fhàgadh leòinte sinn,
+’S bu tric thug deòir ’nar pàirt
+A’ cuimhneachadh a’ chòmhlain sin
+A thréig an deò sna blàir.
+
+[TD 69]
+
+[Beurla]
+
+[TD 70]
+
+Chluinnte sgeul bhiodh sònraichte
+Aig seòladair a’ chuain,
+A-muigh air bhàrr nam bòc-thonnan
+Ri aimsir reòdhta ’s fhuar,
+A’ dìreadh do na h-àrd-chroinn
+’S a’ teàrnadh asta nuas
+’S an iùbhrach dol gu dùbhlan
+Ann an dùrantachd nan stuadh.
+
+Bhiodh birlinnean MhicDhòmhnaill
+Le’n cuid sheòl a’ dol gu sàil,
+A’ fàgail bun Loch Aoineart
+Le soills’ na madainn thràth,
+A’ seòladh tro Chaol Ìle
+Ri aimsir iargalt’ gràic
+Gu fasgadh Carraig Fhearghais,
+Mar chaidh ainmeachas san dàn.
+
+A-muigh air bhàrr Cuan Éirinn
+’S muir ag éirigh do na neòil,
+Bhiodh Mac Nìll cur bhréid rith’
+Gu reubadh nan tonn mòr’;
+Cha chumadh aimsir Ruairidh
+An àm ceangal cruaidh nan ròp —
+Bu Tartar anns a’ chruadal e
+An àm cur suas nan seòl.
+
+Bhiodh bòcain agus sìthich
+A’ tuineadh cinnteach feadh nam bruach —
+Bha iomadh sgeul ri inns’ orra
+San tìm a chaidh air ruaig;
+Bhiodh iad tric ri fàth-feith
+’S ’nan aincheist don an t-sluagh,
+A’ cur geas air pàistean
+’S a’ cur mhàthraichean fo ghruaim.
+
+Chluinnte sgeul mun àirigh
+Is mun mhànran is an ceòl
+A bha cho tric a’ tàrmachadh
+Am measg nan àlach òg’;
+
+[TD 71]
+
+[Beurla]
+
+[TD 72]
+
+Bhiodh tàin ann air am buachailleachd
+A-muigh feadh chluaintean feòir —
+Bha saorsa ’s sìth neo-bhuaireasach
+A’ cuartachadh nan crò.
+
+Dh’fhalbh na taighean càirdeil ud,
+’S ’nan àit’ tha gnàthach’ ùr
+’S tha mhuinntir bha gam pàirteachadh
+An-diugh a’ cnàmh san ùir;
+Tha dòighean eil’ air tàrmachadh
+’S tha ’n abhcaideachd air chùl,
+’S tha fàrdaichean an t-sòlais ud
+’S an còmhlaichean ’s iad dùint’.
+
+
+Taigh Tasgaidh Chill Donnain
+
+Mìle fàilt’ air an aitribh ’s air gach neach a chuir suas i,
+Bidh i againn mar dhìleab bhios prìseil is luachmhor:
+Chì sinn dealbhan ar càirdean a tha cnàmh anns na h-uaighean,
+Chì sinn saothair an làmhan dearbhadh ànraidh is cruaidh-chàis.
+
+Chì sinn innean na ceàrdaich far ’n d’rinneadh tàthadh ’s faobhar,
+Chì sinn geamhlag a’ chlachair ’s òrd bàrraidh an t-saoir ann;
+Chì sinn làmh-cheàird a’ ghreusaich’ (’s gur brèagha ’chuid shaothrach)
+Agus meuran an tàilleir a’ cur na snàthaid troimhn aodach.
+
+Tha iomadh cuimhneachan àraid san àit’ seo fo’r còmhair
+A’ toirt eachdraidh ar sinnsear anns na tìmean air fògairt:
+Tha ’n crann treabhaidh ’s a’ chliath ann, an criathar ’s an t-sùiste,
+’S tha acfhainn nan steud ann, bann-bràghad agus cruipean.
+
+Tha ’chuidheall-shnìomha ’s an càrd ann, agus brà-bhleith an eòrna,
+Tha ’n spaid ’s an gràp’ ann, ’s tha ràcan an fheòir ann;
+Tha casan an fhéidh ann rinn ioma ceum feadh na mòintich
+’S gunna dùbailt’ an t-sealgair bu tric shealbhaich a bheòshlaint’.
+
+[TD 73]
+
+[Beurla]
+
+[TD 74]
+
+Seann Taigh-Solais Chalbhaigh
+
+Mìle beannachd dhut, a charaid,
+Tighinn gu carraig air nach eòl thu,
+’S ma tha amaideas ’nad ghiùlain
+Cuiridh ùine sin air fògair;
+Ma nì thu seasamh ann ceud bliadhna
+Nì thu liathadh mar as còir dhut,
+Is nochdaidh tonnan a’ Chuain Sgìth dhut
+Nach ann gun strì gheibh thu do bheòshlaint.
+
+Ged a tha thu òg is làidir
+’S mòran chàirdean air do chùlaibh,
+S iomadh oidhche ’s là thig éiginn
+Nuair bhios séideadh air na dùilean,
+Nuair a chopas tuinn na mara
+Tighinn ’nan steallan geala tùillich —
+Cuimhnichidh tu orm an uair sin
+’S air gach cruas a bha ’nam dhùnach.
+
+S iomadh oidhche ghruamach geamhraidh
+Thug mi gealltainn agus dòchas
+Do mharaiche nan tonnan uaine
+Bhiodh air bhàrr a’ chuain a’ seòladh;
+An uair a shéideadh i bhon iar-dheas
+Le frasan dìorrais air bheag tròcair,
+S tric a rinn mo sholas iùil dhaibh
+’S e toirt an cùrsaireachd gu òrdagh.
+
+Na dìochuimhnich a’ ghruagach
+Air a bheil an cuailean òrbhuidh’:
+S tric a smaointean is a bruadar
+Air na tonnan uaine cròiceach;
+S tric bhios iomchoir’ ’na gluasad
+Nuair thig séideadh cruaidh bho Aeòlas —
+Se dh’fhàg ’na h-aonar anns an uair i
+Gun tug i luaidh do dh’fhear an t-seòlaidh.
+
+[TD 75]
+
+[Beurla]
+
+[TD 76]
+
+B’ eòlach mi air luchd an iasgaich,
+Bha iad riamh an-seo ’nam nàbachd:
+B’ eòlach mi air Raghnall mac Iagain
+’S am bàta brèagh’ aige, Naomh Pàdraig;
+Nuair nochdadh i far Rubh’ na h-Òrdaig
+Si bha bòidheach air an t-sàile —
+Chan fhaca mi re mo shaoghail
+Dol tro chaolas té cho àlainn.
+
+Bha mi eòlach air na daoin’ ud,
+Bhiodh iad daonnan tighinn ’nam chàirdeas:
+S duilich leam a bhith smaointinn
+Nach fhaic a h-aon aca mi fàgail;
+Rinn am feasgar aca ciaradh,
+Chaidh an grian-san sìos air fàire —
+Tha iad ann an suain nan sìorraidh
+Is tuinn a’ Chuain an-Iar gan tàladh.
+
+Chunnaic mi tric a’ falbh iad,
+Gillean calma, smiorail, làidir,
+Maighdeannan is mnathan òg’
+A’ dol air fògradh thar an t-sàile;
+S mi bhiodh muladach gan ionndrainn
+Agus tùrsach gun do dh’fhàg iad —
+’S bha mi ann a-seo nuair thill iad
+Ged, mo chreach, nach d’thill ach pàirt dhiubh.
+
+Nam biodh m’ eachdraidh air a h-innse
+Ann am mìneachadh clò-bhualaidh,
+Bhiodh luchd aithris agus sgrìobhaidh
+Ann an iomartais a buannachd:
+Tha mi ùine mhór san t-saoghal
+’S chan ann aotrom bhios mo chnuasachd —
+Tha mo chomasan cho àraid,
+Dh’ionnsaich farpaisean a’ chuain mi.
+
+Chunnaic mi ri ruith nam bliadhna
+Iomadh iorghaill agus còmhrag,
+Dh’fhiosraich mi dà Chog’ an t-Saoghail
+’S anns gach aon dhiubh ghabh mi cò-phàirt;
+
+[TD 77]
+
+[Beurla]
+
+[TD 78]
+
+Chaidh mo dhleasnais a dhearbhadh,
+Cha robh cearbaiche ’nam dhòighean —
+Chan eil ailisean ri’m fàgail
+No ri’n càrnadh aig mo chòmhlaidh.
+
+Mìle beannachd le gach caraid
+Bha cho daingeann air mo chùlaibh,
+Gu h-àraid Lachlainn Mór MacCoinnich,
+Fear cho sgoinneil ’s tha san dùthaich:
+Bha e math dhomh ’n réis nam bliadhna
+Ann an tèarainteachd is cùram —
+Guma fada fallain slàn e
+Tighinn don àite seo gad ionnsaigh.
+
+Ach a-nis bhon thàinig caochladh
+Nì mi saod air a bhith gluasad,
+Fhuair mi airgead na h-aoise
+’S tha mo shaors’ air a buannachd;
+Théid mi cuairt am measg nan còmhlan
+’S fàiltichidh mi le deòin is suairc’ iad —
+’S cha lorg iad aineolas ’nam chòmhradh
+Ged a ruiginn bòrd nan uaislean!
+
+[TD 79]
+
+[Beurla]
+
+[TD 80]
+
+A’ Ghàidhlig
+
+Cànain thaitneach inntinneach a dh’ionnsaich mi ’nam òig’
+’S a-chaoidh gu bràch nach dìobair mi gu’n sìnear mi fon fhòd:
+Ged tha mo Bheurla dì-neartach, ’s gun mhòran brìgh no treòir,
+Cha dèan a gainne dìteadh dhomh ’nam chuairt an tìr nam beò.
+
+Tha Ghàidhlig neartmhor ùmailteach is math an cùirt an t-sluaigh,
+Tha i fonnmhor meadrachais gu mùigeachd chur air ruaig;
+Tha puing a ciùil cho brìoghmhor ’s cho sìtheil tighinn gu d’ chluais
+Gun tàlaidh i an trom-inntinneach gu sàmhchair tìr na suain.
+
+An uair a thig an deacaireachd ’s an riasladh mar as dual
+Thig furtachd gu ar crìochan le seanchas diadhaidh suairc;
+Tha còmhradh ciùin sa Ghàidhlig don ànrach sa chàs-chruaidh
+Mar sholas iùil don t-seòladair air bòc-thonnan a’ chuain.
+
+Bha am fiosaiche ag ràdha gun robh Ghàidhlig aig na h-eòin,
+Gun robh ’n lon-dubh ri bàrdachd ’s a’ filleadh dhàn an clò,
+’S ’nar beachdaireachd gheurchuiseach ri còisir eun sna neòil
+Gun cluinn sinn fuinn na Gàidhlig ’nan cuid àbhachdais is ceòl!
+
+Chan iongnadh leam a’ Ghàidhlig a bhith tàrmachadh ’nam smuain
+A liuthad oidhche a dh’éist mi ris na sgeulachdan ’s na duain
+Aig bodaich chalma liath-cheannach ’s gur crìon tha iad san uaigh —
+Fois is sìth na sìorraidh dhaibh, is sàmhchair ciat’ bith-bhuan.
+
+
+A’ Ghaoth an-Iar tha Séideadh thar na Mara
+
+A’ ghaoth an-iar tha séideadh thar na mara
+A-nall bho dhùthaich bheairteach Tìr nan Craobh,
+An inn’s thu sgeul dhuinn mun mhuinntir a chaidh thairis
+’S a thriall air astar fada troimh na caoil?
+
+An do dh’ionndrainn iad an càirdean is an dachaigh,
+Na glinn agus na machraichean ’s na raoin,
+Na cluaintean san do ghluais iad òg le caithream
+Gun smaointean ac’ air earras no air maoin?
+
+[TD 81]
+
+Na cnuic agus na gnobain uaine chorrach
+Far ’m bòidheach dh’fhàsas raineach air gach taobh,
+Far ’m faic sinn cluaran-deilgneach air a’ mhonadh
+’S far an tàmh le sonas a’ chearc-fhraoich?
+
+Far ’n cluinn sinn ceòl na cuthaig anns a’ chéitean
+Nuair thilleas i gu Éiseabhal nan stùc:
+Gheibh i mìle fàilt’ bho shean is òg ann
+’S i beòthachadh ar dòchas dhuinn as ùr.
+
+Bu tric a dh’éist an cluas ri gàir na mara
+Nuair bhristeadh tonnan geala feadh na tiùrr —
+Na tuinn sin rinn an giùlain fad’ bho’n eòlas
+Nuair sheòl iad orr’ ’nam fògarraich a-null.
+
+Bha dìsle ann an tathaich an taigh-chéilidh
+Far an cluinneadh iad na sgeulachdan ’s na duain,
+Far na dh’fhiosraich iad an coibhneas anns a’ chòmhradh
+Mu chagailtean an t-sòlais mar bu dual.
+
+Far ’n cluinneadh iad na h-eachdraidhean gan innse,
+Gach facal air a mhìneachadh dha’n cluais —
+Shloinneadh iad an càirdeas is an sinnsear,
+A’ meòmhrachadh air tìmean fad’ air ruaig.
+
+Sheòl iad fada bhuainn air tuinn an t-sàile
+’S dh’fhàg iad tìr a’ chrà-gheòidh as an déidh
+Far ’n éisteadh iad ri ceòlraidh ghrinn na Gàidhlig
+Ri taobh a’ ghealbhain bhlàith ’nan dachaigh fhéin.
+
+Far ’n cluinneadh iad an smeòrach anns a’ mhadainn
+’S an uiseag aotrom ealanta toirt sunnd,
+Guileag eala bhàin a’ snàmh air locha
+Is earrach eil’ air teachd gu tìr an fhraoich.
+
+[TD 82]
+
+Am Faoilteach 1984
+
+Dh’fhalbh an geamhradh neo-aoigheil,
+Dh’fhalbh am faoilteach ’s an dùbhlachd,
+Dh’fhalbh aimsir na dochair
+A thug iomadh leòn air an dùthaich;
+Thàinig sìth agus sìochaint
+Mar thoirbheart tiodhlaic an ungaidh
+A chuireas bruansgath nan sìontan
+Le am farpais fhiadhaich air chùlaibh.
+
+Thàinig sìth agus saorsainn
+’S thill aoibh agus sòlas,
+Shearg connspaid na truaighe
+Nuair dh’fhalbh am fuachd ’s a’ ghaoth-reòdhta;
+Thàinig teachdair’ an t-sùgraidh
+A chuireas sunnd sean is òg oirnn,
+’S théid air dìochuimhn’ gach bruaillean
+’S bidh ’n cadal luasgain nas stòlda.
+
+Thig bàidh agus coibhneas
+’S thig aoibhneas gu’r n-ionnsaigh,
+Thig deàlradh na gréine
+Thar sléibhtean is stùcan;
+Bidh ealtainn na h-iarmailt
+A’ seinn le ciatachd a’ chiùil dhuinn,
+A’ toirt moladh don Àrdrigh
+A thug iad sàbhailt’ troimh dhùbhlan.
+
+Bidh cuimhn’ air an fhaoilteach
+’S air a’ ghaoid rinn e fhàgail
+Fads bhios fairge nam brùchd-thonn
+Tighinn gu tiùrra na tràghad;
+Bidh eachdraidh na deuchainn
+Ann am briathran ’na athailt
+Mu thoiseach na bliadhn’ ud
+A leum thar crìochan na h-àbhaist.
+
+[TD 83]
+
+An Sgurra Beag
+
+Air cliathach Éiseabhail chorraich far bheil fraoch agus borran ri fàsachd,
+Far ’m bi chuach anns a’ Chéitean le fonn na féin-thoil cur fàilt’ oirnn,
+Tha Sgurra Beag nan creag chiar-chas air stéidh iarnaidh nach fàilnich
+’S ged a shéideadh na sìontan cha toir iad iargain no tàir dhut.
+
+Tha thu ann troimh na linntean ’s chum thu ’n t-sìth ’s an t-sàmhchair —
+Cha chluinn mi iomradh san tìr air thu bhith strì ri do nàbaidh;
+Ged rachadh coigreach neo-dhligheachais thar do chrìche le dànachd,
+Sann le deagh ghean is dìlse a théid da-rìreadh an fhàilt’ air.
+
+Ged tha thu carraigeach duaichnidh ’s coltas gruamach air t’ aodann,
+Tha thu seasmhach gun truailleachd agus stuama gun aomadh;
+Chan eil lag-bheirt ri luaidh ort ré do chuairt anns an t-saoghal,
+’S ma tha dubhach ’nad ghruaidhean tha gaol is uaisle ’nad smaointean.
+
+Tha fraoch badanach bòidheach mu do chòsagan àrsaidh
+Tha ’na shuaicheantas sònraicht’ aig Clann Dòmhnaill nam blàth-chridh’:
+Freumh dìleas is fosgarrach sliochd oirbheirt na dànadais —
+’S bidh an ainm ann am beòthalachd fhads bhios cròic air na gàir-thonnan.
+
+Anns a’ mhadainn bidh ’n eunlaith le fuinn bhriagha cur fàilt’ ort,
+A’ toirt moladh dhan Trianaid a thug dìon fo do sgàil dhaibh,
+A chum iad sàbhailt’ bhon dìorras is aimsir fhiadhaich no ascaoin
+’S a rinn an aiseag le mìorbhail troimh dhoineann ìargaill no gàbhadh.
+
+Gheibh iad fasgadh is aoigheachd am measg fraoidhnidh na bòidhche
+’S nì iad cadal gu saor a dh’ainneoin gaoirich na dòbhaidh:
+Iad ’nan suain anns an tèarainteachd am measg do chiar-chreagan ròcach —
+Roghainn dachaigh an sgiathair a théid fo dhìon anns a’ ghlomhais.
+
+Chì mi seallaidh tha ciatach ’s a nì leudachd dha m’ eòlas,
+Chì mi tabh nan tonn iargaill far ’n dèan an t-iasgair a bheòshlaint;
+Chì mi Chuiltheann tha ianach ’s bùird mhìorbhail MhicLeòid bhuat
+S chì mi loingeas chrann àrda air muir ghàbhaidh a’ seòladh.
+
+[TD 84]
+
+Ged as coimheach bhios t’ aogas an àm faoilteach a’ bhuairidh
+Thig an samhradh le chaoine a’ cur aoibh air do ghruaidhean;
+Bidh do chòmhdach cho rìomhach ri còta sìod’ na ban-dubhairiche
+’S ann an deasbad na dìreachais cha bhi mi ’n nòs ri luaidh ort.
+
+
+Cluaintean Éiseabhail
+
+Gur bòidheach cluaintean Éiseabhail nuair thig an céitean òirnn,
+Nuair thig a’ chuthag dhubh-ghorm le loinn is sunnd is ceòl;
+Air dìochuimhn’ théid an dùbhlachd is aimsir dhuibhre reòdht’,
+’S bidh grian nan speur gar fàilteachadh le neart is càil is treòir.
+
+Ged nach fàs na craobhan ort tha pailteas fraoich mu d’ bhruaich,
+Chì sinn lusan maothalach gach taobh a théid sinn cuairt:
+Bidh ’n t-sòbhrag òrbhuidh rìomhach ’na mìltean feadh nan cluan
+’S bidh canach geal nan sléibhtean ’nan éideadh dhut gun uaill.
+
+Air feasgair chiùin san t-samhradh bidh fann-ghuth tighinn gu m’ chluais
+Aig monmhair cheòlmhor aibhnichean a’ triall ’nan deann gu cuan;
+Bidh seillean ruadh is srann aige a’ deoghal phlannt nam bruach,
+A’ càrnadh stòr a’ gheamhraidh nuair thig teannach’ na gaoith tuath.
+
+Bidh iomadh seòrsa flùran bho d’ bhonn gu d’ chrùn a’ fàs,
+Bidh neòineinean is dìtheanan a’ cinntinn mu do bhlàir;
+Bidh frìth-raineach is luachair a’ cuartachadh do shàil
+’S bidh cluaran uaine frìth-bhacach ’na dhìleab dhut gu bràch.
+
+Tha cluaintean fasgach feurach ort ’s thu fialaidh ann mu’m pàirt,
+Tha sgòrran seasgair tèarainte aig eunlaith air son tàmh;
+Gheibh iad cadal aoibhneach troimhn oidhche fo a sgàil,
+Toirt taingealais nuair dhùisgeas iad le cur an ciùil an àird.
+
+Is iomadh eun nì tàmhadh le càirdeas feadh do bhruaich —
+Bidh smeòrach ghlas san òg-mhadainn a’ seinn a ceòl ’s a duan,
+Bidh ’n uiseag anns na speuran cho réidh ag éirigh suas,
+Cur mìle fàilt’ air Éiseabhal nan glaic ’s nan réidhlean uain’.
+
+[TD 85]
+
+An t-Seann Chaora
+
+Sann am Muile nam fuar-bheann
+A dh’àraicheadh suas thu ’nad òig’ —
+Eilean àlainn nan cluaintean
+’S nan cas-bheanntan uaine fo cheò
+Far bheil creachadh an fhuadaich
+Ann an eachdraidh bhios buan ann an clò
+Fhads bhios gairge nan stuadhan
+A’ bristeadh le nuallan mu ’chòrs.
+
+Bhon bha gluasad ’nad nàdar
+Dh’fhàg thu gorm-eilean t’ àraich air chùl
+’S ghabh thu d’ aiseag gu sàbhailt’,
+Tro Chaol Mhuile ann am bàta na smùid;
+Sann air Uibhist nan crà-ghèadh
+A rinn thu gu dàna do chùrs’,
+’S cha do dh’iarr thu gus fhàgail
+Gu’n deach do thiodhlacadh sàmhach ’na ùir.
+
+Fhuair thu bliadhnaichean saoghail
+Nach eil tric air a shaoradh dha d’ sheòrs’:
+Dh’fhàg siud eòlas aig daoin’ ort
+A dh’fhiosraich ’nad aois thu ’s ’nad òig’;
+Bha chlann bheag ort cho déidheil,
+Se bhith ’nad chuideachd a b’ aoibhneas dha’n dòigh —
+Bha togail inntinn cho dlùth dhaibh,
+’S bha d’ asgaillean lùthmhor dha d’ fheòil.
+
+Dh’fhàg thu cuimhneachain éibhinn
+A bhios am pàirteachas déine mo smuain,
+Thug thu deas-ghnàth dha m’ inntinn
+A chuir gnùis-bhrat na mùigeachd air ruaig;
+Tha gach nàbaidh gad ionndrainn,
+Cha robh naimhdeas no diombadh ’nad chuairt,
+’S gum bu lìonmhor na flùran
+Bhios ’nan àilleachd a’ brùchdadh mu d’ uaigh.
+
+[TD 86]
+
+Angela
+
+Tha rìbhinn bhòidheach air tighinn as ùr oirnn:
+Thug i sunnd agus sùgradh dhòmhsa
+Mar ghathan gréine air uchd nan speuran
+A’ fuadach éislein air sgéith an fhògairt.
+
+Ged s àghmhor dìtheinean Beinn Parnassus
+Bidh ainm an àilleachd gu bràch ri còmhradh:
+A-cheart cho rìomhach tha blàth do shnuaidh-sa —
+Tha h-uile buaidh ort as dual do dh’òg-bhean.
+
+Chan eil flùr a nì fàs san t-samhradh
+A nì samhladh dhut ann am bòidhchead
+Mar shòbhrag mhìn-bhuidh’ ri taobh an alltain
+’S grian na Bealltainn le geall ga h-òradh.
+
+Mar dhreach an lon duibh am measg nan cléiteag
+Tha d’ fhalt cho réidh ann an cumadh òrdail;
+Tha blàths an t-samhraidh a’ snàmh ’nad ghruaidhean
+’S tha mhil ga suaineadh an snuadh do bhòidhche.
+
+Mar reul a’ deàrrsadh air bhàrr na h-iarmailt
+Nuair nì a’ ghrian a dhol sìos fo sgòthan;
+Mar dhealt a’ boillsgeadh cho ciatach rùnach
+Sa mhadainn ùir am measg fhlùr is ròsan.
+
+Do dheud cho geal ri sneachd san dùbhlachd
+An glaic is stùc ann am meadhan mòintich,
+Mar fhaoilinn bhàn bhios air bhàrr an t-srùthlaidh
+Am mealadh sùgraidh air crùn nam bòc-thonn.
+
+Guma slàn a bhitheas tu san dùthaich
+Gu cridheil sunndach an Gleann na Ceòlraidh —
+Do chadal suaineach air cluasaig chaoin-ghil
+’S do dhùsgadh saodmhor le gaol is sòlas.
+
+[TD 87]
+
+Ar Crìoch
+
+Se ’n cladh ’s an uaigh an dachaigh bhuan,
+Crìoch ar cuairt air thalamh —
+Sa ghainmhich fhuair, paisgte suas
+Measg bhòrdan cruaidhe ’s anairt.
+
+Cha chluinn sinn onfhadh aig a’ ghaoith
+A’ cuimhleadh feadh a’ mhachair,
+Cha chluinn sinn monmhair thonn air tràigh
+Bhon dh’fhalbh gu bràch ar caithris.
+
+Socair sàmhach anns an ùir
+Tha dùthchasach dha’r cnàimhean,
+Cha dèan an eunlaith le’n cruit-chiùil
+Ar dùsgadh anns a’ mhadainn.
+
+A chuid chaidh seachran air uaigh
+Tha doimhn’ a’ chuain a’ falach —
+Cha bhi iad leithreachais air càch
+Nuair théid na sgàilean seachad.
+
+
+Chì Mi Bhuam
+
+Chì mi bhuam, chì mi bhuam,
+Chì mi bhuam ann na seallaidh —
+Chì mi monaidhean fo fhraoch,
+Chì mi aonaich is bealaich.
+
+’Na mo shuidh’ air mullach stùc
+Anns an ùr-mhadainn earraich
+Chì mi seallaidh ann mun cuairt
+A bheir suairceas gu m’ aire.
+
+Chì mi Hiort a-muigh san iar,
+Dachaigh eunlaith na mara,
+Cath ri tonnan glas’ a’ chuain
+Nuair thig luasgan sa ghaillinn.
+
+[TD 88]
+
+Chì mi Éirisgeigh nam flùr,
+Chì mi null Eilean Bharraigh;
+Chì mi Chuiltheann ’s Bùird MhicLeòid —
+S tric na sgòthan gam falach.
+
+Chì mi beanntan creagach Rùm,
+’S air a chùl Eilean Chanaigh;
+Chì mi Tiriodh ghorm nan cluan —
+Tìr bu dual do luchd-ealain.
+
+Chì mi mainnireach chruidh-laoigh
+Air gach taobh anns a’ mhonadh,
+Cuimhneachain na tìm a bhà —
+Measgadh càs agus sonais.
+
+Chì mi aibhnichean ’nan still
+Triall troimh ghlinn chun a’ chladaich,
+Chì mi eunlaith air an sgéith
+Cur air ghleus an cuid caithreim.
+
+Chì mi guilbnich agus naoisg,
+Cearcan fraoich agus lachainn,
+’S air gach bealach chì mi chuach
+Tighinn thar chuantan gu’r n-amharc.
+
+Chì mi churracag bhreac le sunnd
+Cur na smùid dhith san adhar,
+Teachdaire nan roghainn sgeul
+G’eil ’nar déidh fuachd is gailleann.
+
+Chì mi long a’ dol troimh chaoil
+Cath ri gaoir-gheal na mara,
+Gillean sunndach innt’ air bòrd
+Dol thar bhòids’ air an aineol.
+
+Chì mi rìbhinn an fhuilt òir —
+S tric a bòidhchead air m’ aire
+’S i cho snuadhmhor ris an ròs
+Bhios fo òg-dhriùchd na madainn.
+
+[TD 89]
+
+Chan eil Sinn gun Sùgradh
+
+Chan eil sinn gun sùgradh sa cheàrn seo dhen dùthaich,
+Bidh m’ inntinn-sa dlùthadh gu sunndach gu ceòl
+’S gun innis mi san duan dhuibh mu bhòidhche nan cluaintean
+’S nan cas-ghleanntan uain’ an do ghluais mi ’nam òig’.
+
+Tha Éiseabhal stùcach le fraoch air a crùnadh
+Toirt seallaidh dha m’ shùil a bheir rùintean ’nam chòir;
+Le aibhnichean luathais a’ triall chun nan cuantan
+’S nan garbh-thonnan uain’ bhios a’ sluaisreadh mun chòrs’.
+
+Tha eunlaith nan speuran a’ seinn air an sgéith ann
+Le aiteas gun bheud ann an réidheachd ’s an ceòl,
+Ag itealaich sgèimheil cho bòidheach san iarmailt
+’S a’ caithream gu’m miann am measg riolainn is neòil.
+
+Tha lochannan fìoruisg’ aig bonn nam beann sìon-bhuailt’,
+Gur pailt lachainn riabhach ag iadhadh mun òb;
+Tha am breac ann ri iasgach, gum faigh thu gu d’ mhiann e —
+’S gur taitneach am biadh e ’s e riaraicht’ air bòrd.
+
+Nuair thig àm h-Éill Pàdraig is aimsir na h-àilleachd
+Bidh dìtheanan àghmhor a’ fàs feadh an fheòir;
+Bidh ’n t-sòbhrag ’s an cluaran ag òradh nan cluaintean
+’S bidh ceileir na cuaich’ mar as dual san t-seann nòs.
+
+Ged a tha mi fàs aosta ’s mo bheachdan air caochladh
+Cha leig mi le baobhachd bhith ’g aomadh ’nam chòir,
+Bidh subhachas daonnan ag iadhadh mo smaointean
+’S bidh réimis gun daors’ cumail faondradh air bròn.
+
+An uair ghlacas am bàs mi aig deireadh mo làithean
+Le carthannachd chàich théid mo chàramh fon fhòd
+Ann an ìochdar Chnoc Hàllainn am fianais na tràigh-ghil
+Far an caidil mi ’n sàmhchair am measg nàbaidhean m’ òig’.
+
+[TD 90]
+
+Creag na Cuthaig
+
+Ge b’e có dhìreas ri aodann
+Glaic an Daimh nan cruaidh-lusan,
+Chì e sealladh dhen dùr-charraig ghròbaich
+A sheas ris na dùilean,
+’S don ghaillinn cha d’ùmhail —
+’S cha d’ chuir drannadh na dùbhlachd ort fògairt.
+
+Cha d’ chuir òglaidh’ na tuath-ghaoith
+Ana-ghoireas ’nad ghruaidhean
+Ged a shéideadh i cruaidh ann an deòthais;
+Tha thu teann air do stéidhe
+’S don onagaid cha ghéill thu
+Ged as tric bhios i geur-lean’ le dòileas.
+
+Tha thu daingeann air d’ ùrlar
+Le greim teann air a’ ghrunndail
+’S chan eil lapaich’ na lughdaich’ ’nad dhòrnan:
+Tha thu foghainteach làidir
+’S cha chuir aimsir glas-làmh ort
+A dh’ainneoin seicleadh as ascaoin aig Aeòlus.
+
+S iomadh geamhradh is faoilteach
+Le’n cuid lann-ghathadh faobhrach
+A thug ionnsaigh le gaorradh mu do sheòmair,
+A’ maoimeadh do stialladh
+Is cur ás dhuit le’n dìorras,
+Le anastachd fhiadhaich gun tròcair.
+
+An uair a dh’fhalbhas an dùbhlan
+’S aimsir aingidh na h-ùpraid
+Bidh uallachas ùr mu do sheòmair,
+Thig gathannan gréin’ ort
+Thar mullaich nan sléibhtean
+’S bidh thu sgéithte le éideadh bhios glòrmhor.
+
+[TD 91]
+
+Bheir an t-earrach dhuit ùire
+Le cleòca dhe fhlùran
+A chuireas dreach agus mùirneachd na h-òig’ ort;
+Bidh do thrusgan cho àillidh
+Le dathan uain’ agus sgàrlaid,
+Bheir thu buaidh am measg chàich ann an òirdheirc’.
+
+Bidh an t-sòbhrag chiùin mhàlda
+Le aoibh a’ cur fàilt’ ort,
+Bidh an cluaran a’ fàs ann le cholgan;
+Bidh dìtheanan briagha
+Nan cuairteanan iadhshlait
+’Nam brat-ùrlar air bhialaibh do chomhair.
+
+Bidh eunlaith na h-àirde
+Le ceòl a’ cur fàilt’ ort
+Anns a’ mhoch-mhadainn thràth ’s anns a’ ghlòmainn,
+Bidh crònan a’ chaochain
+Air a thuras troimhn chaol-ghleann
+Mar channtaireachd chaomhach na ceòlraidh.
+
+
+Creag nan Sealbhag
+
+’Na suidhe balbh neo-léirsinneach fo Éiseabhal nan stùc
+Tha charraig ghruamach gheur-bhacach fo éideadh allaidh cùmt’,
+’S ge b’e có bhaist ’nad leanabas thu gun d’ dhearbh e géire sùl’
+Nuair thug e Creag nan Sealbhag ort — an t-ainm a dhearbh do chliù.
+
+An uair thig bòidhchead samhraidh ort gun tilg thu ’ghreann ud bhuat,
+Is nochdaidh tu gun d’ phlanntaich thu air ais gu Bealltainn nuadh:
+Beathaichidh an ùr-mhadainn gach flùr tha ort mun cuairt
+Is sgeadaichidh an t-sealbhag thu le trusgan dealbhach uain’.
+
+Cha spìocair thu ’nad sheòmraichean, tha cùirteas pailt ’nad phàirt,
+Bidh cuirmean dhe gach seòrsa aig na h-eòin tha ort a’ tàmh;
+Bidh uiseagan is smeòraichean ri ceòl sa mhadainn thràth —
+’S ’nam measg bidh guth na cuaiche tighinn air chuairt oirnn thar an t-sàil.
+
+[TD 92]
+
+Tha fraoidhneas àlainn dhìtheinean air bàrr do chinn mar shròl,
+Fàsaidh fail-chuach rìomhach ort is raineach rìoghail òg;
+Bidh dris a’ sreap ri d’ chliathaichean gu smeur-phreasach le stòr
+’S gur tric le inntinn shuaimhneach rinn mi ’m buain an làithean m’ òig’.
+
+Ged shéideadh gaoth na h-iarmailt gu dìorrasach on tuath
+Cha ghiùlain thu còt’-ìochdair air son do dhìon on fhuachd;
+Dh’fhàg cumhachd nàdair tèaraint’ thu o shìontanan gun truas
+’S ma dh’fhàg siud ann am fiachan thu gun phàigh thu riadh mar dhuais.
+
+Tha ionaltradh aig caoraich ’s crodh-laoigh a thig fo d’ sgàth,
+Do choibhneas cha tig caochladh air cho fads bhios fraoch mu d’ bhàrr;
+’S cho fads bhios ceò na h-iarmailt ag iadhadh ort mochthràth
+Bidh salmadair nan sgiathan mu d’ sgoran ciar’ a’ tàmh.
+
+Ged a thriall na nàbaidhean bha tàmhachd ort mun cuairt
+(Thug deireadh réis gu sàmhchair iad fo ùspairn sàradh cruaidh),
+Bu tric a rinn iad sùgradh gu sùrdalach mu d’ bhruaich
+’S tha thusa ’n-siud mar dh’fhàg iad thu fo sgàil nan toman uain’.
+
+
+Fuaim an t-Sàile
+
+Chan eil ceòl a thig gu m’ chluasan
+As binne leam na fuaim an t-sàile,
+Crònan iorghailleach an t-srùthlaidh
+’S e ri diùbhrais air an tràigh ann.
+
+Guth nan eilthireach ri chluinntinn
+Anns na tuinn tighinn chun na tràghad,
+Dùrachdan gan cur le dìlse
+Chun na tìr’ a rinn iad fhàgail.
+
+Anns na briathran gheibh sinn mùrcais,
+Gheibh sinn tùirse anns an fhàilte;
+Gheibh sinn mulad anns an dùrachd —
+Ionndrainn a tha dlùth do nàdar.
+
+[TD 93]
+
+Ionndrainn air na cnuic ’s na cluaintean
+A tha dualach do gach nàistinn —
+Far ’m bi freumhaichean ar dùthchais
+Sann as dlùithe bhios ar càirdeas.
+
+Far bheil freumhaichean an sinnsear
+Far an deach sa chill an càramh,
+Far ’n do chuireadh a’ chiad ùir orr’
+’S far an dùisg iad air là àraid.
+
+Far ’m bu tric iad air an glùintean
+Dèanamh ùrnaigh uile-ghràsmhor,
+Far ’n do dh’ionnsaich iad gach ùmhlachd
+Thug troimh iomadh cùis iad sàbhailt’.
+
+Far an cual’ iad iomadh sgeula
+San taigh-chéilidh ann an nàbachd —
+Comhairlean an t-seann duin’ shìobhalt’
+Air am mìneachadh gu bàidheil.
+
+Bhon se annrath agus cruaidh-chàs
+Chuir gu gluasad iad thar sàile,
+S tric air ais a’ tighinn an smuaintean
+Far bheil sìth nam buadh is àiteas.
+
+
+Maighdeann Ghrinn Loch Cheàrsanais
+
+Si maighdeann ghrinn Loch Cheàrsanais a dhùisg an-dràst’ mo cheòl
+’S gun sgrìobh mi anns a’ Ghàidhlig mu h-àilleachd is a bòidhch’:
+Gu sunndach loinneil rìomhach i ’s i sìobhalta gun phròis
+Mar ghathan blàth’ gréine madainn chéitein a’ tighinn òirnn.
+
+Tha cridhealas an t-samhraidh ’nad ìomhaigh choibhneil chòir,
+Mar dhealt air bhàrr nam flùran tha bilean rùin do cheòil;
+Mar rionnag anns an iarmailt air oidhche bhriagha reòdht’
+Tha deàrrsadh do shùilean a’ toirt ar sùgradh beò.
+
+[TD 94]
+
+Gur binne leam do chòmhradh na crònan uillt nam beann,
+Cho fonnmhor ri smeòrach tha cur ceòlraidh feadh nan gleann;
+Do dheud mar shneachd san fhaoilteach ’s mar fhaoileag air bhàrr thonn
+’S mar chanach ùr air mòintich nuair tha ’n t-Ògmhios a’ tighinn teann.
+
+Mar bhogha-frois san Lùnastail tighinn dlùth ri àm na buan’
+Tha do chuailean rìomhach ’s na cìrean dol ’na dhuail;
+Tha aoibh is dreach tha sònraichte a’ còmhdachadh do shnuaidh —
+Gun dealbhaich mi ’nad bhòidhchead thu ri ròsan anns na cluain.
+
+
+Loch Cheàrsanais
+
+Gur lòghmhor ort dearcadh fo leargainn nam fuar-bheann
+’S an ceò tighinn a-nuas ort bho ghuaillean na h-àird’;
+B’e roghainn fear sùl-bheachd bhith dlùth dha do bhruaichean —
+B’e tiompanachd luachmhor dh’a chluasan bhith ’d phàirt.
+
+Nuair a dh’éireas a’ ghrian anns a’ chiat’ -mhadainn bhòidhich,
+Cur sgàile na glòir ann an òr-bheirt a cuairt,
+Cha cheil i do roinn ort, tha thu ’n oighreachd a còirean —
+Mar a dhearbhas a’ choirill aig na h-eòin mu do bhruaich.
+
+Tha coimhcheangal cho làidir aig nàdar ri d’ ghuaimeas
+Fo fhàsgadh nam fuar-bheann is uaigneas nan gleann;
+Gheibh eunlaith caomh-chàirdeas am fraoch-sgriachain do bhruachan:
+Bho chunnart an turgain gheibh iad suaimhneas nach gann.
+
+Bheir an lacha gu ìre le dìcheall a h-àlach,
+Bidh an fhaoileag a’ snàmh ort ri blàths agus fuachd;
+Bidh chearc-uisg’ tighinn far faicill gu trabhaich d’ oirthire
+’S gur tric corra-ghritheach le slìob-cheum mu d’ bhruaich.
+
+’N àm don ghealaich bhith ’g éirigh air réiteachd a cuairtean
+’S i deàrrsadh a-nuas ort le buaidhean an àigh,
+Bidh sàmhchair is sìochaint mu chrìochan Glaic Ruairidh
+Far ’n do dh’fhiosraich mo chluasan-sa fuaim a’ chiùil àird.
+
+[TD 95]
+
+Bidh cuimhneachain taitnis ann an taisgeadh mo smuaintean
+Mu d’ òban tha cuartaichte le fuar-bheanntan àrd’ —
+Far ’n do ghrunnaich mi casruisgt’ air beag airsteal no gruaman
+B’ fhada guilm na truaigh’ anns an uair bho mo dhàil.
+
+
+Mairead Chaimbeul
+
+Nach fortanach fear chì le shùil
+An tlachd tha ’n gnùis na h-ainnir
+Tha tàmh an Uibhist ghorm nan stùc —
+Tìr àghmhor ùire meala.
+
+An t-eilean bòidheach muigh san iar
+Far ’m miann leinn a bhith fantainn,
+Far ’n cluinn sinn crònan a’ Chuain Shiair
+Tighinn iargaltach gu cladach.
+
+Tha a cuailean dualach, dùthchas bòidhch’,
+Cur roinn na glòir’ ’na pearsa;
+Tha sìth tha deilbheadh bunait gràis
+A’ snàmh ’na dà shùil thlachdmhoir.
+
+Bidh Sligh’ Chloinn Uisn’ air oidhche reòdht’
+A’ dòrtadh dòchais pailt dhomh
+’S a’ dealbhadh ìomhaigh na mnà òig’
+Troimh dhuibhre neòil an airsneil.
+
+Tha thu mar shoillseadh coinneil òir
+Cur loinn air bòrd a’ chaisteil,
+A’ lìonadh aitreabh mhór nan seud
+Le form air ghleusadh aiteis.
+
+Se còmhradh ciùin o d’ ghrinn ròs-bheul
+A stiùireadh creuchdan fad bhuam
+Mar shéist a’ chiùil tha siùbhlach réidh —
+S tu iùl Deò-Ghréin’ ’na taisbean.
+
+[TD 96]
+
+Tha sunnd ’nad shaltairt air a’ bhlàr
+’S bidh fonn air sràid ’nad chascheum;
+Tha furan taisgte riut o d’ thùs
+Mar ghàrradh fhlùr ùr-dhathte.
+
+
+Cuairt a dh’Eilean na h-Òige
+
+Ged a ghlac an aois mi
+’S gach gaoid a tha ’na treòir,
+’Nam measg gun tàinig caochlaidhean
+Thug faochadh dha mo sheòrs’:
+Chan fheumainn ràimh no taoman
+No gaoth a bhith ’nam sheòl
+Gus m’ aiseag thar a’ chaolais
+Gu eilean grinn na h-òig’.
+
+Thug carbad chun na Lùdaig sinn
+’S le sunnd chaidh sinn air bòrd
+An eathair làidir lùthmhoir
+Tha fo stiùireadh a’ ghill’ òig’;
+Nuair thug e chun an fhuaraidh i
+’S a ghluais i mach bhon chòrs’
+Bha ’n ataireachd fo gualainn
+Dha mo chluasan-sa mar cheòl.
+
+Ràinig sinne Éirisgeigh
+Air feasgar réidh gun sgòth
+’S gu h-aithghearr chaidh ar gàirdeachadh
+Air càirdean sean is òg;
+Ged bha mòran chuireadh fonn orm
+’Nan cadal trom fon fhòd,
+Le bàidh gun deach an cuimhneachadh
+Nuair fhuair sinn cruinn mun bhòrd.
+
+Tha seanfhacal ag innse dhuinn —
+Is fìrinneach an sgeòil —
+“Na cnuic cha dèan iad gluasad,
+Ach coinnichidh sluagh sinn beò.”
+
+[TD 97]
+
+S tric bhios e ’na bhuannachd dhuinn
+Ar dualchas bhith mar as còir,
+Is suim thoirt dha na subhailcean
+Tha fuaight’ rinn bho ar n-òig’.
+
+Chaith sinn oidhche chiatach ann
+Is bha gach sìon air dòigh:
+Bha pailteas deoch is biadh againn
+Is sgeulachdan gu leòr;
+Bha dannsaireachd is pìobaireachd
+Is rìbhinnean bu bhòidhch’ —
+’S nach sona thu, Dhòmhnaill Ruairidh,
+Bhon a bhuannaich thu bhean òg!
+
+
+Màiri
+
+Gun sgrìobh mi a’ Ghàidhlig bhios bàidheil is fallain
+Mu bhòidhche na cailin as mais’ ann an snuadh —
+Chan fhiosrach leam aon té san t-saoghal air thalamh
+A dhùisgeadh fear ealain cho ealamh gu duan.
+
+Taobh a’ Chaolais rinn d’ àrach gu tràth ’na do leanabh,
+Thug oiteag na mara dhut fallaineachd bhuan;
+Chuireadh gàirich nan tonn thu gu trom ’na do chadal
+’S do dhùsgadh sa mhadainn cho fallain gun ghruaim.
+
+Tha eachdraidh mun chaolas a dh’fhaodainn dhuibh aithris
+Mun t-saoghal chaidh seachad is gàbhaidhean cuain
+Nuair bhiodh Ruairidh mac Nìll a’ cur still á cuan Bharraigh
+’S a bhirlinn a’ gearradh chìrean geala nan stuadh.
+
+Ach tillidh mi ’n-dràst’ a chur fàilt’ air a’ chailin,
+Na gorm shùilean meallaidh ’s na mala gun ghruaim,
+Na bilean as blàitheadh a tharraing a-steach anail
+Bhon tig còmhradh is caithream a tha taitneach do m’ chluais.
+
+[TD 98]
+
+Troigh chòmhnard air ùrlar gu sunndach le faram,
+Do chalpannan geala chuireadh sradag ’nam bhuaidh;
+Nas àille na flùr tha ùr-dhreach na h-ainnir,
+’S tha caomh-ròs na madainn a’ lasadh ’na gruaidh.
+
+Tha h-ìomhaigh cho caoin-gheal ri faoileag na mara
+A th’ air faondrachd gach latha fo chathadh nan stuadh,
+Mar ghrian dol don iar ’s i triall ás ar sealladh
+Sa chuan siar dol ga falach air ais air a cuairt.
+
+Mo bheannachd gad ionnsaigh ’s falbh thugad dùbailt’
+Gu dùthaich nan dùbhghall a-null thar a’ chuain
+Bho dhùthaich na Gàidhlig far an òg fhuair thu d’ àrach —
+Far ’m bu tric ’na cheòl tàlaidh dhut gàirich a’ chuain.
+
+
+Na Solais Ùra
+
+Ged tha geamhradh gruamach aognaidh
+Eadar dùbhlachd agus faoilteach,
+Tillidh earrach grinn le aoigheachd
+’S cha bhi cuimhn’ air gaoir na gaillinn.
+
+Ged nach eil an gleann cho beòthail
+’S a bha e ann an làithean m’ òige,
+Tha sradag ùr air tighinn ’nar dòchas
+Gum bi ceòlraidh againn fhathast.
+
+Thàinig Solais ùr’ ’nam fhianais
+Le’n cuid boillsgidh a tha briagha:
+Chì mi bhuam iad anns a’ chiaradh
+’S chì mi ciatach iad sa mhadainn.
+
+Chì mi soillseach iad a’ deàrrsadh
+Mar reul-dhruidh a’ tairgsinn fàilte,
+Mar am fuaran anns an fhàsach
+Don fhear phàiteach fad’ bho chala.
+
+[TD 99]
+
+Chan fhiosrach leam nì cho sunndach
+No cho taitneach dha ar sùilean
+Na bhith faicinn toit a’ smùideadh
+Is solais ùra tighinn don bhaile.
+
+Bidh Ceit Màiri agus Flòraidh
+Cur nan cùirteanan an òrdagh:
+Iad am-bliadhna dol air fògradh —
+Dol a chòmhnaidh dhan pholl chreadhaidh.
+
+Thàinig Angela le ar dùrachd
+’S thàinig Moira ann bho dhùthchas:
+Thug iad soilleireachd as ùr dhuinn —
+Thug iad sunnd dhuinn agus aighear.
+
+
+Mar a dh’Fhiosraich Mi Thu
+
+Mar a dh’fhiosraich mi thu sann dh’inn’s mi do chliù do chàch,
+Se ’n gàire ’nad shùil teudan mo chiùil an àird.
+Có nach ìobradh a smaoin do mhaise ’s do dh’aoibh cho àrd?
+’S leugh mise ’nad ghnùis nì nach dealaich gu’m mùch mo là.
+
+Se mac-meanmna mo smuain le mànranachd aotrom réidh
+Chuir mo long tron a’ chaol le siùil gheal’ agus gaoth ’na déidh;
+Marbh-shruth bhith fo sròin gu marbhanta còmhnard sèimh —
+A nì m’ aiseag le sunnd gu m’ acarsaid rùnach fhéin.
+
+A’ ghaoth tha triall thar a’ chuain, thoir beannachdan bhuam a-null
+Is aiseag mo sgeul le sealbh is deagh-ghean ’na cùl,
+Air a liubhair le bàidh is guidhe cho blàth is rùn —
+Lìonmhorachd ròs agus liosan nas bòidhche na ubhal.
+
+Gach sòlas bhith snàmh mar eala air bhàrr nan stuadh,
+Gach snas agus séist mar eunlaith nan speur gun ghruaim,
+Mar shòbhrag nan allt bheir an t-earrach a-nall air chuairt —
+No maighdeann na Tròidh a chur luingis air sheòl gu cuan.
+
+[TD 100]
+
+Tha ’n t-acair sa ghrunnd air a’ ghrinneal gu dlùth ’s cha ghluais,
+Chan eil feum air na siùil, tha iad paisgte dlùth gu cruaidh;
+Thig gu deireadh gach cùis, tha chuibhle le sunnd dol mun cuairt
+’S chì mise gu m’ dheòin — mar a chunnaic — an ròs ’nad ghruaidh.
+
+
+Mo Dhùrachd Thu Thilleadh
+
+Mo dhùrachd thu thilleadh,
+Mo dhùrachd thu thilleadh,
+Mo dhùrachd thu thilleadh
+A-nall thar an t-sàil
+Gu Uibhist nam fuaran
+’S nan àrd-bheanntan gruamach —
+An t-eilean beag uaine
+Tha cuartaicht’ le sàl.
+
+An t-eilean beag bòidheach
+A dh’àraich ’nad òig’ thu
+Far an cluinneadh tu còisir
+Is crònan an làin
+Is ceilearadh ceòlmhor
+Na h-uiseig ’s na smeòraich
+A’ cumail gach bròn bhuat
+’S cur sòlas ’nad phàirt.
+
+Gu bheil sinn gad ionndrainn
+On dh’fhàg thu an dùthaich
+’S a sheòl thu, a rùin, bhuainn
+A-null thar an t-sàil:
+Gach beannachd gad ionnsaigh
+’S tu thilleadh gu sunndach
+Gu Uibhist nan stùcan —
+Òg dhùthaich do ghràidh.
+
+B’e samhladh don ròs thu
+Á gàrradh nan neòinean,
+B’e ’n driùchd far an fheòir thu
+San òg-mhadainn Mhàigh;
+
+[TD 101]
+
+B’e ’m fuaran ri òl thu
+Measg chluaintean na mòintich,
+S tu ’n rìbhinn as bòidhche
+Chuir bròg air a sàil.
+
+Bhon fhuair mi ort eòlas
+’Nad mhàldaig bhig bhòidhich
+Bha sìth agus sòlas
+’Nad òg-shùilean blàth;
+Se deàrrsadh na gréine
+San ùr-mhadainn chéitein
+An dealbh nì mi fhéin dhiot,
+Òr-sheud nam bas bhàn.
+
+
+Ròs na Mórchuis
+
+Gur tu mo chéitean ’s mo ghrian ag éirigh,
+Gur tu mo reul anns na speuran àrda;
+Gur tu chairt-iùil leis an dèanainn cùrsa —
+S tu ailm mo stiùir ’s is tu siùil mo bhàta.
+
+S tu ’m flùr as bòidhche am measg nan ròsan,
+S tu ’m fuaran glòrmhor a dh’òlainn pàiteach;
+S tu reul na h-oidhche a’ deàrrsadh boillsgeach —
+S tu fhéin an daoimean chuir loinn air m’ fhàinne.
+
+S tu as gealach ’s grian dhomh an speur na h-iarmailt,
+S tu ghaoth an-iar dhomh gu ciatach slàinteil;
+S tu madainn bhòidheach ’s an dealt air neòinein
+No feasgar glòrmhor ’s na h-eòin cur fàilt’ oirnn.
+
+Mo bheatha s tù, seadh mo bhiadh is m’ aodach,
+Mo bheachd, mo smaointinn, gach taobh an tàmh mi;
+Mo chadal suaineach thu air mo chluasaig —
+Mo chombaist buan thu tro chuairt mo làithean.
+
+[TD 102]
+
+A-cheart cho bòidheach ri Eilidh Thròidh thu
+A chuir gu seòladh luing-mhór nan àrd-chrann;
+Mar shneachd’ nan cruachan tha cneas na gruagaich
+No eal’ nan stuadhan nuair b’ uaisle shnàmh i.
+
+Mar long a’ seòladh, siùil ùr ga còmhdach,
+Mar eilid bhòidheach measg ceò nan àrd-bheann;
+Mar shòbhraig samhraidh air bruaich an alltain
+No smeòrach ghreannmhor sa ghleann cur fàilt’ oirnn.
+
+Nuair thig an geamhradh le stoirm is anntlachd
+Bidh gruaim is greann air gach gleann is fàsach;
+Se ’n deàrrsadh sunndach a tha ’nad shùilean
+A chuireadh dùdlachd gun diù fo m’ shàilean.
+
+Mo bheannachd buan leat gach taobh an gluais thu,
+A rìbhinn uasal nam buadhan sònraicht’,
+’S ged s fhada bhuam thu bidh thu ’nam bhruadair —
+’S gur tric mo smuaintean dol cuairt a Leòdhas.
+
+
+Taobh Deas Loch Baghasdail
+
+Taobh Deas Loch Baghasdail nan stùc
+’S nan glaicean flùrach bòidheach,
+Am fasgadh Éiseabhal nan gleann,
+’S nan easan cam ’s nam frògan,
+Far an cluinn thu gaoir nan allt
+A’ ruith ’nan deann tron mhòintich
+’S far an cluinn thu gaoir nan eun
+Mun éirich grian na glòir ann.
+
+Far an cluinn thu gàir a’ chuain
+A’ slapraich cruaidh san òban
+’S onfhadh gaoithe feadh nan cluan
+Is seillean ruadh a’ crònan;
+Far am faic thu lach a’ snàmh,
+I fhéin ’s a h-àl ga steòrnadh,
+Far ’m faic thu canach feadh nan stùc
+Cur brat geal ùr air mòintich.
+
+[TD 103]
+
+Chì thu bàtaichean air cuan
+’S fir thapaidh chruaidh gan seòladh,
+Nach gabh geilt o stoirm on tuath
+Le gailleann chruaidh gun tròcair;
+Ged a dh’atadh muir ’na glinn
+Is marcachd-sìn’ mar chòp-eas’,
+Gu ruig iad leatha cala slàn
+Á stàirneil a’ chuain chròicich.
+
+’N àm éirigh grian sa mhadainn thràth
+Bidh dealt air bhàrr nan neòinean:
+Gach nì cho nàdarra mun cuairt
+Le lusan snuadhmhor orbhuidh;
+An ceò a’ còmhdach bàrr nam beann
+Is ùrlar gleann na mòintich
+Is ceilearadh aig eòin nan speur,
+A’ cur air ghleus an ceòlraidh.
+
+Gur inntinneach bhith ann a’ tàmh
+Fo bhonn is sgàil nan ceò-bheann:
+Ged shéideadh i le stoirm on iar
+Tha fasgadh ’s dìon gu leòr ann;
+Chan eil éis air neach a th’ ann,
+Tha annlan de gach seòrs’ ann,
+Tha sìth is sonas feadh nam bruach —
+’S gur mór an luach seach òr e.
+
+
+Orasaigh
+
+Air iomall fiadhaich de cheann an iardheas
+A dh’Uibhist ghrianach mu’n iadh an sàile
+Tha ’n t-eilean ianach nan creagan ciar-chas
+An nàbachd crìoch ri Cuan Siar nan gàir-thonn.
+
+Ged bhios Neiptiun a’ maoimeadh daonnan,
+Cha d’ chuir e gaoid ’na do chaol-dhruim làidir —
+Sheas thu suas ri gach fairge bhaoghail
+A bhrist ri d’ aodann le faochainn thàireil.
+
+[TD 104]
+
+Nam biodh na daoine a threabh gach taobh dhiot
+’S a dh’fhiosraich gaoid ann an saothair beòshlaint
+Fad oidhche geamhraidh mun chagailt céilidh
+Gur mì a dh’éisteadh ri sgeul an còmhraidh.
+
+Tha lorg an t-sealgair gu pailt ri cunntadh
+Measg chreagan ùdlaidh aig tiùrr do chòrsa —
+Is iomadh diùnlaoch le ghunna dùbailt’
+A choisich sunndach a-null an dòirlinn.
+
+Nan d’fhuair thu tàlann gu bruidhinn Gàidhlig
+Bhiodh eachdraidh chàirdeil le bàidh ’nad chòmhradh;
+Gur pailt an t-Hàllann tha ùir is cnàmhan
+Nam fuireann làidir bha snàmh mu d’ òban.
+
+Tha tràigh de ghainmhich air dhath an airgid
+Is bàigh tha ainmeil le dealbhach’ bòidhche;
+Do mhullach cruthail air chumadh dùn-lios
+Fo chuibhrig fhlùran ’s an driùchd gan òradh.
+
+An àm an t-samhraidh bidh crònan tìoma
+Aig toiseach lìonaidh a’ tighinn gu d’ chòrsa,
+’S an àm a’ gheamhraidh aig toiseach tràghaidh
+Bidh nuallain làstail aig gairge bhòc-thonn.
+
+Ri stoirm an fhaoiltich bidh ’n fhairg’ ’na taom-bhoil
+A’ gleacadh faobhair ri d’ aodann gròbach;
+A dh’olc na dh’éiginn cha d’rinn thu géilleadh,
+’S cha d’ ghluais do stéidh ri séideadh Aeòlus.
+
+Tha ealtainn sgèimheach mu d’ sgorran iom-sgoilt’,
+Thu dhaibh ’nad dhìon-àit’ bho shìontan fògairt;
+Bidh ròn gu h-uallach air bhàrr nan stuadh-ghlas —
+Tha ’n tìr ’s an cuan ann an dual a bheò-bhith.
+
+Bheir àm h-Éill Pàdraig dhut trusgan àraidh,
+Bidh brat de bhlàthan ’nan àill gad chòmhdach
+Bidh ceòl na cuaiche ga mheasg ri suaimhneachd,
+Is thig luchd cuairt thar a’ chuain gad fheòrachd.
+
+[TD 105]
+
+Sgòrr an Fhéidh
+
+Ri aodainn bhuirbe nan sìontan agus fiadhaichead a’ chuain,
+Ri séideadh greannach iorgailleach bhon ear ’s bhon iar is tuath
+Tha stéidh do bhuinn ’na eilich mar chàrnaich iarainn chruaidh —
+’S cha dèan an stoirm le dhìorras do dhìocail san droch uair.
+
+Chan eil thu ann ad’ ònrachdan ’s cha laigh ort bròn no gruaim,
+Bidh fairge Rubh’ na h-Òrdaig a’ còmhradh riut gach uair;
+’S ged s tric a bhios i còmhstri riut ’s a’ gròbadh air do ghruaidh,
+Tha companais bho’r n-òig’ agaibh le deòin a chum sibh suas.
+
+Tha naidheachdan gu leòr agad nam b’ deòin leat bhith gan inns’:
+Is iomadh neach chuir eòlas ort tha ’n-diugh fon fhòd sa chill
+A dhìreadh suas ri d’ chliathaichean ’s nach cromadh sìos le sgìths —
+Se tapachd thug bhon iargain iad ’s gum b’ dèanadach teachd an tìr.
+
+Ged as gruamach aognaidh thu san fhaoilteach ghreannach fhuar,
+Bheir an samhradh caochladh ort is aoigheachd air do shnuadh —
+Fàsaidh cluaran frioghach ort is frith-raineach nam bruach
+’S bidh mac-tall’ air madainn chéitein freagairt sgèimheil ceòl na cuaich’.
+
+Ged as fad’ bhon dh’fhalbh an òige bhuat cha d’ laigh ort bròn no smùr,
+Chum thu inntinn bheothachail ’s cha tig na deòir bho d’ shùil;
+Chum thu beachd is mheòmhraich thu gu sònraicht’ air gach iùil —
+’S cha mhiannaich thu bhith stòrasach no càrnadh òir air chùl.
+
+Nuair thig dorchadas na h-oidhche ort chan oilltich thu tro fhuath,
+Chan fheum thu solas coinnle gu bhith boillsgeadh ort mun cuairt;
+Cha chuireadh gaisreadh shaighdearan bho d’ oighreachd thu air ruaig —
+Gur daingeann air do stéidhean thu de dh’eilich chàrnaich chruaidh.
+
+Tha seallaidhean tha sònraichte ri aimsir shoininn chiùin
+Ri am faicinn bho do ghròbain tha sòlasach don t-sùil:
+Chithear long a’ seòladh le fear eòlach aig an stiùir —
+Am maraidheachd nan cròic-thonnan ’na òige chuir e ùidh.
+
+[TD 106]
+
+Is iomadh fleasgach umhail is maighdeann chiùin nam beus
+Dh’fhàg cladaichean an dùthchais dol a-null gu tìrean céin’
+A chrath an làmh le dùrachd ’s iad ag amharc dlùth ’nan déidh —
+’S na deòir ’nan sruth le’n sùilean a’ cur cùl ri Sgòrr an Fhéidh.
+
+
+Siubhal Chluaintean
+
+Tha iomadh suaimhneas am measg nan cluan seo
+Nuair théid thu cuairt feadh nan uain’-chnoc bòidheach:
+Gach lus cho ùrail fo dhriùchd an t-samhraidh
+’S gun chuimhn’ air geamhradh no àm na reòdht-ghaoith’.
+
+Gach nì cho àghmhor le sìth is sàmhchair
+Measg ghlinn is àilean is shrathan còmhnard;
+Am fraoch ’na loinn ann an soills’ na gréine
+Cur sunnd ’nad cheum siubhal sléibh nan ceò-bheann.
+
+Bidh crònan caochain le ealaidh caoinis
+Mar thàladh gaoil bilean caomh na h-òlachd
+A’ stiùireadh d’ inntinn gu tìr na réite
+’S a’ cur ’nad dhéidh tuailis eud an-dòchais.
+
+Tha fóghnadh rìomhaidh am measg nam frìth seo
+Le roghainn dhìthean tha cinntinn òrail;
+Tha ’n cluaran-deilgneach ’na shuaithneas prìseil
+’S an t-sòbhrag ghrinn taobh an uillt cho glòrmhor.
+
+Ged nach eil àros no daoine tàmh ann
+Bha uair bha càirdeas is bàidh sna ceò-ghlinn,
+Bhiodh fuaim a’ chàrd’ anns a h-uile fàrdaich
+’S bhiodh saothair bhrà bleith nan grànlach eòrna.
+
+Bhiodh càradh lìon ann le eòlas iasgair
+’S bhiodh cuidheall-shnìomha gu dian ri crònan;
+Bhiodh buillean làidir gan toirt air spàl ann
+’S bhiodh mnathan làmhchair a’ luadh nan clòithean.
+
+[TD 107]
+
+Biodh aoibh is bàidh air an aodainn chàirdeil
+Measg sìochaint sàmhchair am bràigh nam mòinteach,
+’S ged dhìobair foghlam dhiubh tiodhlaic chungaidh
+Bu deàrrsant’ cliùmhor bha iùil an eòlais.
+
+Bha ’m beatha làitheil a’ triall neo-eudach
+Bho mhochthrath éirigh gu réis na glòmainn;
+Cha robh beairteas no stòr ’nan ùidh-san —
+Ach dhùin an sùilean an dùil ri sòlas.
+
+’N am éirigh gréine thar slios nan cruadhlach
+Cur gathan snuadhmhor mun cuairt na mòintich
+Cur sgàil na h-oidhche ’na dheann air chùlaibh
+’S a’ toirt madainn ùr dhuinn le sùgradh dòchais.
+
+Ged duaichnidh eugnaidh a dhreach san fhaoilteach
+Bheir samhradh caochladh le chaomh-chruth òrail
+Bidh eòin na h-àirde cur mìle fàilt’ air
+Le roinn is dàin ann am blàths na ceòlraidh.
+
+
+Glaic Ruairidh
+
+O fàilt’, a ghlaic as dreachmhor snuadh
+Far ’n d’ ghluais mi ’n làithean m’ òig’,
+Far ’n robh mi leum air feadh nam bruach
+Gun ghruaman no gun bhròn;
+Am measg an fhraoich air aodann bheann
+Is ghleann mu’n iath an ceò,
+Far ’n cluinnear monmhair bhinn nan allt
+Cur steall air feadh nam fròg.
+
+O, siud na làithean a bha saor
+’S a bhios ’nam smaoin ri m’ bheò
+An uair bha m’ inntinn réidh gun daors’
+Mar naosg air feadh an fheòir;
+
+[TD 108]
+
+Mus do dh’fhiosraich mi gach gaoid
+Bhios daonnan a’ tighinn òirnn
+’S mus tàinig coimhicheas an t-saoghail
+Le thuiltean gaoir ’nam chòir.
+
+Gur sgapt’ an-diugh air feadh gach taoibh
+An comann aoigheil còir
+A b’ àbhaist bhith cluich air feadh an fhraoich
+Cho aotrom ris na h-eòin —
+Tha cuid ’nan suain san dachaigh bhuain
+Fo ghlasan fuar nam bòrd
+Nach till air ais gu bràch air chuairt
+Do ghleannan uain’ nan còs.
+
+An uair thig mìos na Bealltainn Màigh
+Gur àghmhor bhios gach flùr
+Air feadh nan glaic a’ teachd ri fàs
+Gar gàirdeachas le sunnd;
+Bidh lusan maoth air feadh nan cluan
+Cho òrail snuadh fo dhriùchd,
+Is còisridh ghrinn nam measgadh teud
+A’ gleusadh a cruit-chiùil.
+
+Bidh biolair uain’ as bòidhche snuadh
+A’ fàs mun cuairt nan lòn,
+Bidh dail-chuach eireachd, seud nam bruach,
+’Na shuaithneas measg an fheòir;
+Gach lus bheir beòshlàint dha do smaoin
+Air feadh gach taoibh ’nan glòir —
+An t-sòbhrag ’s frith-raineach nan cluan,
+’S ’nam measg bidh ’n cluaran òir.
+
+Gur tric a théid mi mach air chuairt
+’S a bheir mi ruaig mun chrò —
+Bidh na cnuic ’s na tomain uain’
+Ag ath-nuadhachadh dhomh m’ òig’
+’S a’ toirt air ais nan làithean saor’
+’S na faoineasan gun ghò
+Is cleachdaidhean an òg-ghnàiths fhaoin
+A dh’fhalbh mar sgaoileas ceò.
+
+[TD 109]
+
+Sgrìobhaidh Mi le Dùrachd mu Rùn na Té Òig Seo
+
+Sgrìobhaidh mi le dùrachd mu rùn na té òig seo,
+Chan fhaca mi san dùthaich am flùr as bòidhche,
+Sgrìobhaidh mi le dùrachd mu rùn na té òig seo.
+
+An Uibhist ghorm nan àrd-bheanntan
+A thogadh suas an t-àilleagan —
+Rìbhinn ghrinn nam blàth-shùilean a thug an àird mo chòmhradh.
+
+Eilean gorm nan àrd-bheanntan,
+Bidh daonnan fuinn na Gàidhlig ann
+Cho fads bhios tuinn an t-sàile tighinn le gàir-gheal chun a’ chòrsa.
+
+Sgrìobhaidh mi san uair seo dhuibh
+Mu ’bòidhchead ’s a snuadhmhoire —
+Tha falt dubh clannach dualach sìos mu guaillinnean ga còmhdach.
+
+Tha fiamh a gàir’ cho inntinneach
+Ri còisir-chiùil nam frìthean
+Nuair thig an samhradh dìtheanach air ais gu Tìr an Eòrna.
+
+Gur gile leam an deud aice
+Na sneachd’ air mullach Éiseabhail
+Nuair thig am faoilteach beucach le chuid ghéirid rinn a chòmhraig.
+
+Tha aoighealachd ga cuartachadh
+’S i càirdeil bàidheil uallachais —
+Tha dearbhadh ann a gluasad gu bheil buaidhean aic’ tha sònraicht’.
+
+Tha mil nam flùr a’ tàrmachadh
+’Na h-ìomhaigh aoigheil bhlàth-chridheach —
+Cho rìomhach ann ri màldaig a chuir m’a sàiltean brògan.
+
+Tha h-anail air a cùbhrachadh
+Le measgachadh de chungaidhean:
+Cha cheannaich òr am bùthan iad — bho dhùthchas thig an seòrsa.
+
+[TD 110]
+
+Mo dhùrachd théid an-dràst’ ’uic’,
+Mo dhòchas gura làidir e
+Gun dèan am freastal fàbhar rium a-màireach bhith ’na còmhair.
+
+
+Cuairt Dhòmhnaill Iain feadh nan Gleann
+
+Thug mi chuairt feadh nan cluaintean bòidheach,
+Na glinn ’s na h-uain’-chnuic tha smuadhmhor còmhdaicht’,
+A-mach Glaic Ruairidh ’s mu chuairt na Sròine
+Gu Meall nam Bùthan ’s a-null na h-òban.
+
+Na Creagan Gorm’ agus Meall an Iasgaich
+Nan sealladh àghmhor fo bhlàthan briagha:
+Sgòrr an Fhéidh ann fo reubadh shìontan
+’S e giùlain cleòca de cheò na h-iarmailt’.
+
+Tha Rubh’ na h-Òrdaig ’na charraig ùdlaidh
+A’ cumail còmhstri ri dòrnadh dhùilean:
+Na creagan cruaidh’ aig a’ chuan ga sgùradh
+Le doineann throm tighinn á com nam brùchd-thonn.
+
+Ged s corrach cas Glaic an Daimh ri dìreadh,
+Tha sealladh àghmhor bho bhàrr a cìrein;
+Bidh fonn neo-bhruaillein a’ gluasad d’ inntinn
+A’ cluinntinn uainneart is buaireas strìtheil.
+
+Tha monmhair aibhne a’ ruith troimh Gharbh-Shlios
+Mar cheòlraidh dhrùidhteach is ciùineachd seanchais,
+Mar dhoimhne aoibhneachd air aodann leanabain
+’S mar dhriùchd a’ crùnadh nam flùr san anmoch.
+
+Tha Gleann Gorm agus Glaic a’ Chìobair
+Mar bha iad riamh bho chian nan linntean
+Gu fàsgadh tèaraint’ ri sìontan millteach —
+’S bidh chaora bhàn faighinn sgàil bhon dìl’ ann.
+
+[TD 111]
+
+Tha Rubh’ a’ Mhoil far am pailt an eunlaith
+Cur mìle fàilt’ ort le bàidh is ciatachd;
+Bidh ’n fhaoileag bhàn tric a’ snàmh gun fhiamhlachd,
+A’ sireadh beòshlaint m’a chòrs’ ag iasgach.
+
+Far mo chuairt feadh nam bruach gun thill mi
+Gu cadal suaineach air cluasaig mhìn-gheal;
+Rinn mi dùsgadh le sunnd ’s toil-inntinn
+’S fhuair mi peann ’s mar a bh’ ann gun sgrìobh mi.
+
+
+Ina
+
+Gur e mis’ a th’ air mo dhòigh —
+Ghabh Rìgh na Glòrach truas rium
+An uair a fhuair mi Rìbhinn Bhàn
+A chumas blàth bhon fhuachd mi.
+
+Anns a’ mhadainn nì i tea
+’S gun sgrìob i mach an luath dhomh,
+Glanaidh i dhomh pìob an stòbh —
+Gach sìon air dòigh mun gluais mi.
+
+Deasaichidh i biadh air bòrd,
+Brot is feòil mar as dualach;
+Aig deireadh seachdain gheibh sinn iasg,
+Is botal fìon air uairean.
+
+Tha gach cùis a’ tighinn ri m’ chàil,
+Rinn cuibhl’ an fhàbhair gluasad —
+Pension agus scratch card
+Is ribhinn bhàn air cluasaig.
+
+Mìle marbhphaisg air bhith faoin,
+Tha iomadh gaoid ’na ghluasad;
+Na chuir mi shìol an làithean m’ òig’
+Bhiodh coirce ’s eòrn’ gam buain leam.
+
+[TD 112]
+
+Taigh Sgoile Glaic Ruairidh
+
+Gluais, a chlàrsach, ’s dèan dùsgadh
+(S ro fhad’ tha thu san dùiseal)
+’S cuir teudan a’ chiùil ann an òrdagh
+’S cuir air sgéithe an duan seo
+’S mi dol a-mach ’na mo smuaintean
+Am measg fraoch geugagach snuadhmhor na mòintich.
+
+Mo mhac-mheanmna air gluasad
+A-mach gu iomall Glaic Ruairidh
+Far an tric robh mi cluaineas ’nam òige
+Feadh nan cas-thoman uaine
+Air an còmhdach le luachair
+Far bheil fìoruisg’ an fhuarain a’ còpadh.
+
+Far bheil nuallan nan steud-shruth
+A’ tighinn a-nuas troimh na féithean
+Air an ruamhar aig reubadh nan còp-eas,
+Air an stialladh ’nam pìosan
+Aig tuiltean ’s aig dìle
+A’ dol air ais ann an tìm gu àm Nòah.
+
+Bidh na tuiltean ’nam fiadhaiche
+A’ tighinn a-nuas le na cliathaichean
+Aig bearraidhean riabhach nan ceò-bheann,
+A’ tionndadh ’s a’ fiaradh
+Troimh chuislean is bhlianagan
+Gus an ruig iad bial Bàgh Marulaig.
+
+Sann fo iomall nam fuar-bheann
+Is fasgadh na tuath-ghaoith’
+A bha taigh-sgoile Glaic Ruairidh ’na òrdagh
+Air làrach bheag uaine
+Le fraoch air a chuartachadh
+Far am fàsadh an cluaran bu bhòidhche.
+
+[TD 113]
+
+Siud an òigridh bha fonnmhor
+A’ ruith ’s a’ leum feadh nan tom ud,
+A’ grunnachadh troimh pholl is troimh chòinnich,
+A-muigh air aodann nam fìreach
+Ged bhiodh a’ ghailleann ’s an dìl’ ann —
+Cha robh iomradh san tìm ud air brògan.
+
+Cha robh ar n-éideadh ro phrìseil,
+Cha do dh’fhiosraich sinn sìoda,
+Cha robh seudan an rìomhaidh gar còmhdach —
+Cha d’fhuair sinn mar dhìleab
+Ach cruaidh-chàs na h-ìsle
+A chum fodha san dìg sinn gu’r srònan.
+
+Ged bu luideach a bhà sinn
+Ann an aimsir an ànraidh
+Chuir eu-treòir nan càs sinn air fògairt —
+Chaidh cuid dhinn gu sàile
+Gu ruigheachd ionadan àraid
+Air drochaidean àrd’ luingis seòlaidh.
+
+Ann an doimhneachd mo smuaintean
+’S ann am breislich mo bhruadair
+Bidh mo chéilidh a’ gluasad an còmhnaidh
+A-mach gu iomall nan cruadhlach
+Gu seunachd Glaic Ruairidh
+Far bheil cuimhneachain bhuan dhomh air m’ òige.
+
+[TD 114]
+
+Dàin Eile<eng> / Other Poems
+
+Of the following 79 other poems by Dòmhnall Aonghais Bhàin, some are referred to in the Introduction; most appeared in The Stornoway Gazette or Am Pàipear, while other sources are specified below. In each case the title is given followed by the first line.<gai>
+
+‘A Rìbhinn Bhòidheach Shìobhalta’: A rìbhinn bhòidheach shìobhalta.
+‘A’ Bheinn’: Nan robh thu briathrach le teanga thìoma.
+‘A’ Mhaighdeann Chriadhadh’: Sann madainn Di-Dòmhnaich a chunnaic mi ’n ògbhean. An Tuil p. 512.
+‘A-Muigh air Iomall nan Cuantan’: A-muigh air iomall nan cuantan.
+‘A-Muigh san Iar’: A-muigh san iar am meadhoin cuain.
+‘Air Bruaich an Uillt’: Nuair sheasas mi air bruaich an uillt.
+‘Air Chuairt an Cille Bhrìghde’: Bhon a thug mi ’n sgrìob seo a chluaintean Chille Bhrìghde.
+‘An Iolaire’: Shuas gu h-àrd san iarmailt.
+‘An Rìbhinn Bhòidheach’: Nas àille na flùr tha fo dhriùchd anns an Ògmhios.
+‘An t-Allt’: Le monmhair bhinn.
+‘An t-Eilean Àghmhor Bòidheach’: Gun sgrìobh mi sìos a-nis an dàn.
+‘An t-Sòbhrag’: A shòbhrag dhreach-bhuidh’ grinn nam bruach.
+‘An Té Bhàn’: Ged tha m’ òige fada null.
+<eng>‘Away in the West’: Away in the West in the turbulent ocean.<gai>
+‘Bana-Charaid’: Se eilean Uibhist nan stùcan far an dlùth fas an eòrna.
+‘Bean na Buana’: S cridheil sunndach i ’na gluasad.
+‘Beanntan mo Dhùthcha’: Gur bòidheach is greannmhor.
+‘Bha Uair a Dhèanainn Sùgradh’: Bha uair a dhèanainn sùgradh.
+‘Bhon a dh’Imrich an Geamhradh’: Bhon a dh’imrich an geamhradh.
+‘Bhon dh’Fhalbh Uainn an Dùbhlachd’: Bhon dh’fhalbh uainn an Dùbhlachd is aimsir na dùire.
+‘Caileag Òg’: Cha d’ dheàrrs a’ ghrian san tràth-mhadainn nas blàthmhoir’ na do bhòidhch’.
+‘Caochladh Tìde’: Nuair a dh’fhalbhas am faoilteach le chuid faobhair is fuachd.
+‘Catrìona’: Ri taobh a’ chuain chaidh d’ àrach suas. Gairm 119 p. 240; <eng>Voice of the Bard p. 9.<gai>
+‘Chì Mi Thu’: Chì mi thu mar long air sàl.
+‘Cho Grinn ’s a Tharraing Anail’: Gun glac mi peann gu teann ’nam làimh.
+‘Cluaintean mo Ghaoil’: A chluaintean mo ghaoil gura caomh leam ur bruachan.
+‘Cumha don Rìbhinn’: Ged a dh’fhàg sinn san ùir thu ann an dubhadh a’ bhàis.
+‘Daphne’: A rìbhinn bhòidheach a’ chùil dhuinn. Gairm 119 p. 241.
+‘Dealbh Essie Stiùbhairt’: An leabhar-eachdraidh an luchd-cuairte. Gairm 183 p. 277.
+‘Don Uiseig’: Fàilt’ a spiorad aoibhneis.
+‘Dreach an Fhraoich’: Gur briagha dreachmhor dath an fhraoich.
+‘Dùrachd’: Gach àm dhen bhliadhna mo mhìle dùrachd.
+‘Ealasaid’: Gur bòidhche leam na flùr thu.
+‘Eilean Àghmhor nam Buadh’: Eilean àghmhor nam buadh ’na laigh’ anns a’ chuan.
+‘Eilean Beag Uibhist’: Se eilean beag Uibhist ’na laigh’ anns a’ chuan.
+‘Eilean nan Crà-Ghèadh’: Se eilean nan crà-ghèadh. Gairm 184 p. 324.
+‘Eilein Uibhist Ghorm nan Cluaintean’: Eilein Uibhist ghorm nan cluaintean.
+‘Fàilt’ air an Earrach’: Fàilt’ air an earrach tighinn gu fearann ar dùthchais.
+
+[TD 115]
+
+‘Fàilt’ air an Rìbhinn’: Fàilt’ air an rìbhinn thainig mìltean thar chuan.
+‘Fàilt’ Ort a-Nall thar an Aisig’: Fàilt’ ort a-nall thar an aisig.
+‘Fàilte Angela’: Fàilte ort fhéin, a rìbhinn òg.
+‘Fàilte Ann Marie gu Taobh a-Deas Loch Bhaghasdail’: Sgrìobhaidh mi mun rìbhinn seo tha tàmh an Tìr an Eòrn’. <eng>Four verses have been published as<gai> ‘Màiri Anna Chaimbeul’: Fàilt’ ort fhéin a Ribhinn òg, gur bòidheach rinn thu fàs.
+‘Fàilte Hannah’: Mìle fàilt’ ort a’ tighinn thar sàile.
+‘Fàilte Linda’: Mìle fàilte don rìbhinn bhòidhich.
+‘Fàilte Moira’: A rìbhinn òg rinn tighinn a-nall.
+‘Feasgar Samhraidh’: Feasgar samhraidh geal ciatach’. Gairm 151 p. 208.
+‘Fraoch a’ Bhadain’: Fraoch a’ bhadain uaine tha ’n tìr mo luaidh a’ fàs. Gairm 118 p. 173, <eng>The Scotsman<gai> 27 August 1983.
+‘Ged a Gheibhinn Gach Stòr’: Ged a gheibhinn gach stòr agus taisealadh maoin.
+‘Ged Shéideadh a’ Ghailleann san Fhaoilteach’: Ged shéideadh a’ ghailleann san fhaoilteach.
+‘Gleann na Ceòlraidh ’nam Òige ’s ’nam Aois’: Sann an gleann na ceòlraidh.
+‘Griomsaigh’: O eilean àghmhor an taic an t-sàile. Gairm 120 p. 376.
+‘Gur Àghmhor a’ Chruinneag’ Gur àghmhor a’ chruinneag.
+<eng>‘Haunts of my Childhood’: Haunts of my childhood distinguished in story.<gai>
+‘Madainn Samhraidh’: S bòidheach madainn samhraidh ann an gleann nan ròs.
+‘Maighdeann Bhòidheach Chàirinis’: Si maighdeann bhòidheach Chàirinis.
+‘Maighdeann Loch a’ Mhuilinn’: Nam biodh mo long fo h-éideadh. <eng>Voice of the Bard p. 21.<gai>
+‘Maighdeann nan Òr-Chleachda’: Mar as mò théid de dh’ùine ri cunntais do réis.
+‘Maighdeann Òg’: Ged rugadh anns a’ gheamhradh mi ri aimsir aingealt’ fhuar.
+‘Màiri an Fhuilt Dhualaich’: Gun sgrìobh mi fhìn an dàn seo dhuibh.
+‘Marbhrann do Choinneach Mac a’ Choisiche á Dalabrog’: Nuair bha dùil againn ri sùgradh ’s a’ bhliadhna ùr a’ dol thighinn oirnn.
+‘Mìle Beannachd aig a’ Chaileig’: Mìle beannachd aig a’ chaileig.
+‘Mìle Fàilt’ agus Buaidh Dhut’: Mìle fàilt’ agus buaidh dhut.
+‘Mo Mhac-Meanma ’s mo Pheann air Chuairt’: Glacaidh mi ’nam mheòirean thu le sòlas agus uaill.
+‘Moladh Mnathan-Eiridinn Ospadal an Rathaig Mhóir, Inbhir Nis’: Bhon fhuair mi léirsinn is fradharc ùr. Gairm 171 p. 208, An Tuil p. 510.
+‘Na Glaicean Uaine’: Na glaicean uaine fo fhraoch is luachair.
+‘Ri Iomall na Fairge’: Ri iomall na fairge far bheil garbhaich a’ chuain.
+‘Rìbhinn an t-Sùgraidh’: Ribhinn an t-sùgraidh ’s na gnùis chridheil bhlàith.
+‘Rìbhinn Dhonn nan Dual’: A dh’ainneoin fuachd nan dùilinn.
+‘Rìbhinn Òg a’ Chùil Bhuidhe’: A rìbhinn òg a’ chùil bhuidhe, mìle fàilt’ ort a dh’Uibhist nan stùc.
+‘S Bòidhche t’ Ìomhaigh na Ghrian ag Éirigh’: S bòidhche t’ ìomhaigh na ghrian ag éirigh.
+<eng>‘She Sat Down Beside Me’: She sat down beside me.<gai>
+‘Si Òg-Mhadainn Shamhraidh an Samhla dha d’ Bhòidhche’: Si òg-mhadainn shamhraidh an samhla dha d’ bhòidhche.
+‘Sìth’: Sìth an aoibhnis tha loinn ’na h-òrdagh.
+<eng>‘The Rose of Canniesburn Hospital’: Far away o’er the sea where the pine trees does grow.
+‘Though the Winter is Raging upon Us’: Though the winter is raging upon us.<gai>
+‘Tighinn an t-Samhraidh’: Tha ’n samhradh grinn air tighinn mun cuairt.
+‘Uibhist nan Stùcan’: Uibhist nan stùcan a-muigh anns an iar.
+‘Uibhist’: Eilean àlainn nan stùcan. Gairm 120 p. 374.
+‘Ùrachadh’: Tha ’n aimsir ghreannach reòthta a’ toirt òirnne sgleò na truaigh’.
+
+[TD 116]
+
+[Blank]
Index: corpas/code/CorpasXMLParser/inputFiles/2_Sgeulachdan_Dhoomhnaill_Alasdair.txt
IDEA additional info:
Subsystem: com.intellij.openapi.diff.impl.patch.CharsetEP
<+>UTF-8
===================================================================
diff --git a/corpas/code/CorpasXMLParser/inputFiles/2_Sgeulachdan_Dhoomhnaill_Alasdair.txt b/corpas/code/CorpasXMLParser/inputFiles/2_Sgeulachdan_Dhoomhnaill_Alasdair.txt
new file mode 100644
--- /dev/null	(date 1605188025052)
+++ b/corpas/code/CorpasXMLParser/inputFiles/2_Sgeulachdan_Dhoomhnaill_Alasdair.txt	(date 1605188025052)
@@ -0,0 +1,1698 @@
+[C 1]
+
+Sgeulachdan Dhòmhnaill Alasdair
+
+[C 2]
+
+Rugadh Dòmhnall Alasdair an 1919 an Garrabost, an sgìre An Rubha an Eilean Leòdhais, far an robh a dhachaigh airson trì fichead bliadhna mus do ghluais e a Steòrnabhagh.
+
+Thàinig Bàrdachd Dhòmhnaill Alasdair a-mach an 1999. Bha leithid de dh’fhèill air an leabhar agus gu bheil Acair a-nis a’ foillseachadh Sgeulachdan Dhòmhnaill Alasdair.
+
+Tha na sgeulachdan mar a tha a’ bhàrdachd - grinn agus ealanta. Tha iad air an snaigheadh teann, gun mòran leudachadh air facail, agus ceist no earball an cois gach tè. Tha e gad tharraing a-steach annta on fhìor thoiseach agus cha leig e às thu gus am freagair thu dhut fhèin a’ cheist aig deireadh na sgeòil, no co-dhiù gus an smaoinich thu air brìgh nan sgeul.
+
+Ged a tha smaoin dhomhainn an cois gach sgeòil, tha an sgrìobhadh anns a bheil an smaoin air a suidheachadh gu math èibhinn.
+
+[C 3]
+
+SGEULACHDAN DHOMHNAILL ALASDAIR
+Acair
+
+[TD 1]
+
+Sgeulachdan
+Dhòmhnaill Alasdair
+Acair
+
+[TD 2]
+
+Air fhoillseachadh an 2001 le Acair Earranta,
+7 Sràid Sheumais,
+Steòrnabhagh, Eilean Leòdhais.
+Fòn: 01851 703020
+Facs: 01851 703294
+Post-dealain: acair@virginbiz.com
+www acairbooks.com
+
+Na còraichean uile glèidhte. Chan fhaodar pàirt sam bith dhen leabhar seo ath-riochdachadh an cruth sam bith, no an dòigh sam bith, gun chead ro-làimh bho Acair.
+
+Nochd a’ mhòr-chuid dhe na sgeulachdan seo an toiseach anns an ràitheachan Gairm.
+Tha Acair a’ toirt taing airson cead fhaighinn iad sin a chleachdadh.
+© nan sgeulachdan Dòmhnall Alasdair Dòmhnallach
+© a’ chòmhdaich Acair
+
+Deilbhte, dèanta agus deasaichte le Acair Earranta
+An còmhdach Mairead Anna Nicleòid
+Clò-bhuailte le ColourBooks, Baile Ath Cliath.
+
+Chuidich Comhairle nan Leabhraichean am foillsichear le cosgaisean an leabhair seo.
+
+LAGE/ISBN 0 86152 721 6
+
+[TD 3]
+
+Clàr-innse
+
+1. A’ Chaora Dhubh					5
+2. A’ Chiad Rong san Fhàradh			9
+3. Am Preas Aodaich					13
+4. An Còirneal						16
+5. An Dalta						21
+6. An Lannsair Chraobhan				25
+7. Aonghas Thuilm					32
+8. Ciste a’ Chaiptein					36
+9. Cogais Ghoirt					44
+10. Cruaidh-fhortan Bhriain				48
+11. Dà Chaora Dhubh					52
+12. Dìoghaltas Syd Scot				59
+13. Dìomhaireachd nan Dotairean			65
+14. Droch Bhliadhna san Sgoil			69
+15. Eucoir agus Peanasachadh			73
+16. Eudach						78
+17. Fear na Bainnse					83
+18. Gaisgeach Dùthchail				87
+19. Iasgach nan Giomach				94
+20. Mata agus Lùcas					98
+21. Pòsadh ‘Smart Ailig’				103
+22. Rob an Deucoin					112
+23. Saighead an Tighearna				116
+24. Toiseach a Shòlais					123
+
+[TD 4]
+
+[Blank]
+
+[TD 5]
+
+1. A’ Chaora Dhubh
+
+’S e Tòmas an aon chroitear as aithne dhomh a dh’èirich gu inbhe taidhcùn. Rinn e sin tro dhìcheall, obair chruaidh agus tàlant malairt a bha neo-ghnàthach. An-diugh tha iomadh companaidh na ainm air feadh na Gàidhealtachd. Bha seachdnar de theaghlach aige, ceathrar mhac agus triùir nighean, agus bha a h-uile fear is tè anns a’ mhalairt ach Rob.
+
+B’ e Rob a b’ òige agus lean e an sgoil. Nuair a ràinig e an t-oilthigh bha càch airson gun ionnsaicheadh e cunntasachd, a bhiodh feumail anns a’ mhalairt, ach ’s ann a bha ùidh-san ann an ealain. Dh’fhàg e an t-oilthigh agus chaidh e do sgoil ealain. Bha cuibhreann aige bho athair a bha tuilleadh ’s gu leòr airson fheumalachd ged a bha e dèidheil air a’ bhotal, agus cha robh e a’ dèanamh spàirn sam bith airson faighinn air adhart san t-saoghal. Bhiodh e a’ dèanamh sgrùdadh ealain do phàipear-naidheachd agus corra dhealbh, ach bha a chaitheamh-beatha glè fhada bho ùpraid muinntir Thòmais, no ‘mafia’ Thòmais, mar a chanadh e fhèin. Nuair a dh’innis e gu robh e air nighean a thoirt a dh’fhuireach còmhla ris, thuirt Tòmas ri càch, “Tha Rob againne ron ghaoith, agus millidh aon othaisg chleimheachd an treud.” Chuir e fios air a’ mhinistear agus thuirt e ris a dhol an sàs ann an Rob nuair a thigeadh e dhachaigh as t-samhradh.
+
+’S ann an taigh Aonghais a’ Bhàillidh - caraid a bha còmhla ris san sgoil - a bhiodh Rob a’ fuireach nuair a bhiodh e aig an taigh. Bha muinntir Thòmais air an clachan fhàgail o chionn fhada. B’ fheudar do Aonghas an t-oilthigh fhàgail leis a’ chaitheamh - tinneas a bha
+
+[TD 6]
+
+cumanta aig an àm. Cha robh e a-nise comasach air obair a dhèanamh, agus seach gu robh a leithid a dh’eagal aig daoine ron tinneas a bha air, bha e glè aonaranach. Mar a bha nàdarrach, cha robh muinntir Thòmais airson gum biodh Rob a’ dol faisg air an euslainteach, gun luaidh air a bhith a’ cadal san aon taigh ris. Ach chan èisteadh Rob riutha, agus ’s ann an taigh Aonghais a chaidh an t-Urramach a bhruidhinn ris.
+
+Loisg e a’ chiad urchair anns a’ bhad. “A bheil thu a’ tuigsinn gu bheil thu dol a’ bhàsachadh?” ars esan.
+
+“Tha gu dearbh,” arsa Rob, le gàire, “ach ’s e an rud mu dheireadh a tha dùil a’m a dhèanamh.”
+
+Cha robh fiù fiamh a’ ghàire air aghaidh mhòir, bhrògaich an Urramaich. Cha robh e cleachdte ri còmhradh faoin. Thòisich e a’ faighneachd an robh fios aig Rob gu robh siud is seo anns a’ Bhìoball, agus thòisich Rob ag innse dha rudan eile a tha anns a’ Bhìoball. “Nach tuirt Dia ris an nathair, ‘Air do bhroinn imichidh tu’. Dè mar a bha i ag imeachd roimhe? Na leugh thu Lebhiticus XX:21 agus Deuteronomi XXV:5? Nach eil iad calg-dhìreach an aghaidh a chèile? Na mhothaich thu gu bheil naoi dhe na h-àithntean àicheanach? Chan eil iad ag iarraidh ort càil fialaidh no feumail a dhèanamh. Tha thusa a’ taghadh a h-uile ceann-teagaisg a tha toirt taic dhan t-saobh-chràbhadh agad fhèin.”
+
+Tha argamaid dhen t-seòrsa seo a’ dèanamh gu leòr de theas ach glè bheag de sholas, agus mu dheireadh dh’èirich am ministear, aghaidh dearg feargach, agus chrath e a làmhan. “Imich air mo chùlaibh, a Shàtain,” ars esan.
+
+Bha Rob a’ gàireachdainn, agus dh’èigh e às a dhèidh: “Leugh na Britheamhan 1-19.”
+
+[TD 7]
+
+Nuair a dh’fhalbh am ministear thug Aonghas a-mach am botal. “Faodaidh sinn comanachadh a-nis,” ars esan.
+
+Chaidh am ministear gu oifis Thòmais anns a’ bhaile mhòr agus thuirt e gu robh Rob caillte.
+
+“Tha thu a’ toirt cuibhreann do neo-dhiadhaire,” ars esan, “agus nan sguireadh tu a phàigheadh sin, thigeadh e gu chiall.”
+
+“No chailleadh e am beagan a tha aige,” arsa Tòmas. “Nach fhaodadh e a dhol na thramp. Tha e na mhasladh gu leòr dhuinn mar a tha.”
+
+Bha Tòmas na èildear ann an Eaglais Shaor Alba agus bha e duilich dha leithid Roib a thuigsinn.
+
+’S ann air ealain a bha Rob agus Aonghas a’ bruidhinn. ’S e fear-ealain a bh’ ann an Aonghas, agus o chionn fhada a-nis bha Rob a’ reic a h-uile dealbh a dhèanadh e. Thàinig piseach air a shlàinte bho dh’fhàs e sealbhach agus o chionn ghoirid bha e air obair fhaighinn ann an oifis fir-lagha anns a’ bhaile mhòr. ’S ann airson seo a bha an dà charaid cho subhach.
+
+Nuair a chaidh Rob a chèilidh air an teaghlach bha iad mar a b’ àbhaist ag innse dha cho amaideach ’s a bha a chaitheamh-beatha, ach bha a pheathraichean airson cluinntinn mu dheidhinn na h-ìghne a bha a’ fuireach còmhla ris.
+
+Nuair a sheall e a dealbh dhaibh, thuirt tè: “Dhia beannaich mi, ’s e Sìonach a tha seo.”
+
+Thuirt tè eile: “Tha i brèagha ach dè tha i a’ dèanamh?”
+
+Nuair a dh’innis e gur e sgalag ann an taigh-òsta a bha innte, thuirt an treas tè: “’S cinnteach nach eil thu dol a phòsadh a’ chreutair.”
+
+“Carson?” arsa Rob. “Nach e sgalag a bha nam mhàthair mus do phòs i?”
+
+[TD 8]
+
+Cha do dh’fhaighnich a phàrantan mu deidhinn idir, ach gheàrr iad a chuibhreann agus cha b’ fhada gus an robh e bochd. Anns a’ gheamhradh bhris a shlàinte, ach lean e air a’ reic dealbhan Aonghais gus an deach a thoirt dhan ospadal. Nuair a thàinig fios bhon nighinn a bha còmhla ris gun bhàsaich e, cha b’ urrainn duine de mhuinntir Thòmais am malairt fhàgail, agus dh’iarr iad ormsa a dhol a Lunnainn a choimhead às dèidh ghnothaichean.
+
+Bha lobht aig Rob faisg air Sloan Square, agus sin far na choinnich mi ri nighean Roib - Lai Po Kan. Sheall i dhomh clòsaid mhòr làn de dheilbh: na deilbh a rinn Aonghas.
+
+“Bha fios aig Rob,” ars ise, “nach eil tàlant ealain idir aig a charaid, ach cha robh e airson a ghoirteachadh.”
+
+’S ann dhan chladh againn fhìn a chuir sinn Rob, agus aig an adhlacadh dh’innis mi do Aonghas gu faca mi mòran dhen obair aige ann an lobhta Roib.
+
+“Bha amharas agam air sin,” ars esan. “Fhuair e na deilbh sin gu ìre bhig an-asgaidh agus bha e gan tasgadh an sin airson fortan a dhèanamh asta. Bha e dìreach mar càch. Cha robh càil air aire duine aca a-riamh ach airgead.”
+
+Nuair a bha sinn a’ dealachadh dh’fhaighnich Aonghas: “Dè thug bàs dha?”
+
+“A’ chaitheamh,” arsa mise, agus smaoinich mi air earrann a tha sa Bhìoball a tha ag ràdh rudeigin mar ‘Gràdh as mò na seo chan eil aig neach air bith’ - ach cha tuirt mi lide.
+
+[TD 9]
+
+2. A’ Chiad Rong san Fhàradh
+
+’S e taigh beag a bha aig Pòl MacRath, le dà rùm agus clòsaid agus teàrr anairt air a mhullach. Cha robh croit aige, ach bhiodh e a’ cur cliabh buntàta ann an croit a nàbaidh. ’S e duine beag, lag agus caran uireasbhach a bh’ ann. Cha dèanadh e iasgach no seòladh, oir cha robh am muir a’ tighinn air. Cha robh a shlàinte ach meadhanach, agus dh’fhàg sin e ceum nas bochda na a’ mhòr-chuid sa bhaile, ach bha e glè mhùirneach aig Eilidh, a bhean, agus aig Seòras a mhac. Cha robh e ag iarraidh san t-saoghal ach dà rud: obair aotrom agus cead suidhe aig Bòrd an Tighearna.
+
+Bha Seòras còig bliadhna deug a dh’aois, agus ged a bha e a’ dèanamh glè mhath san sgoil, thàinig air a fàgail, oir bha an àrd-sgoil sa bhaile mhòr agus bha an t-airgead gann. Rinn e gàrradh beag air beulaibh an taighe, rud glè annasach sa bhaile bheag againne aig an àm. Bhiodh e a’ dol air thuarastal a ghearradh mhònach ’s a spealadh arbhair, ach bha fios aige nach robh adhartas an sin idir. Dh’fheumadh e faighinn air a’ chiad rong de dh’fhàradh obair bhuan.
+
+Chaidh Pòl uair is uair gu àitichean san robh obair air tòiseachadh, ach bha am mì-fhortan ga leantainn gus na thòisich companaidh a’ cur phìoban tron mhòintich airson uisge a’ bhaile mhòir. Choisich Pòl seachd mìle dhan mhonadh agus lorg e maor na h-obrach ann an seada faisg air an rathad. Dh’aithnich an duine sin e, oir bha e air fhaicinn aig àitichean eile a’ lorg car obrach. “Tha an obair seo fada ro throm air do shon,” ars esan. Bha Pòl air seo a chluinntinn tric, agus rinn e airson falbh, ach stad am maor e. Rinn e sgrìobhadh air pìos pàipeir agus
+
+[TD 10]
+
+thug e do Phòl e. “Theirig gu talla a’ bhaile mhòir,” ars esan, “agus faic an duine sin. ’S e mo bhràthair a th’ ann agus tha e a’ lorg luchd-obrach an-dràsta.”
+
+Lorg Pòl an duine agus dh’innis e fàth a thurais. “’N urrainn dhut tòiseachadh a-màireach?” ars an duine. ’S e ceòl binn a bha seo ann an cluasan Phòil. Chaidh fear a chur còmhla ris a shealltainn dha far an robh an obair, agus thàinig e dhachaigh cho aoibhneach ’s gu robh càch a’ smaoineachadh gur e an deoch a ghabh e. “Dè an seòrsa obair a th’ ann?” dh’fhaighnich iad le chèile.
+
+“Gàirnealaireachd dhan Chomhairle,” ars esan. “Priogadh is gearradh an fheòir.” Thug Eilidh a-mach botal agus ghabh iad drama. ’S fhada bho nach robh iad cho sona.
+
+O chionn fhada bha Pòl a’ bruidhinn air a dhol air adhart, mar a chanadh iad nuair a bhiodh duine a’ smaoineachadh air comanachadh, ach bha eagal air sin a dhèanamh. Cha robh Eilidh idir cho fada air ais ri Pòl. “Chan eil agad ach iarraidh,” ars ise.
+
+“’S e ceum cudromach a th’ ann suidhe aig Bòrd an Tighearna,” ars esan.
+
+“Mas e, is iomadh gaoithean a tha suidhe aige,” ars ise.
+
+Mu dheireadh phut i Pòl gu bruidhinn ris an èildear. Gu mì-fortanach, b’ e seo am posta. “Tha mi coimhead gu bheil thu a’ dèanamh nam pools,” ars esan. “Dh’fheumainn sin innse dhan mhinistear.”
+
+“Cha do choisinn mi càil a-riamh,” arsa Pòl.
+
+“Chan eil gnothaich aig sin ris a’ chùis. Feumaidh tu a h-uile gòraich a leigeil seachad agus a h-uile litir a thig bho na pools a thoirt dhòmhsa gus an loisg mi iad.”
+
+Bha Pòl deònach seo a dhèanamh, agus fhuair e gu Bòrd an Tighearna, ach lean Eilidh oirre a’ dèanamh nam pools, agus nuair a mhothaich am posta dha thubhairt i
+
+[TD 11]
+
+ris nach b’ e càil dhe ghnothaich e. Ged nach robh e nise ceadaichte do Phòl beul a chur air deoch làidir, thug Eilidh a-mach am botal agus ghabh iad drama. Bha iad cho sona ri dithis a bha san sgìre.
+
+Am feasgar an dèidh do Phòl comanachadh, chunnaic Eilidh luch a’ ruith gu cùl an dreasair agus thòisich i air sgreuchail. Cha robh Seòras a-staigh agus thòisich Pòl a’ feuchainn ris an dreasair a ghluasad a-mach bhon bhalla. Thàinig grèim-cridhe air, agus bha e marbh nuair a ràinig e an t-ospadal.
+
+Nuair a thill Eilidh leis an dust, dh’fhaighnich cuideigin dè bha Pòl a’ dèanamh nuair a thàinig an grèim-cridhe air agus thuirt i gur ann ag ùrnaigh a bha e. Sheall Seòras ri mhàthair agus mhothaich i dhan cheist a bha na shùilean. Nuair a bha iad nan aonar thuirt i ris, “Tha uairean, a ghràidh, is ’s i òinseach a dh’innseadh an fhìrinn. Dè chanadh am baile nan cluinneadh iad gu robh d’ athair a’ ruagadh luch an dèidh dha comanachadh, agus sin air Là na Sàbaid.” Thàinig fiamh a’ ghàire air aghaidh a’ bhalaich agus cha do chuir e coire idir air a mhàthair. Bha e a’ saoilsinn mòran dhe mhàthair, ach bha gaol aige air athair.
+
+An ceann sreath thàinig litir bhon Chomhairle ag iarraidh air Eilidh a thighinn a dh’iarraidh nan gnothaichean pearsanta a dh’fhàg Pòl aig àite-obrach, agus chuir i Seòras a dhèanamh sin. Lorg e an duine a bha dèiligeadh ris a’ chùis, agus anns an dealachadh thuirt am balach, “An dùil am faighinn-sa an car obrach a bha aig m’ athair?”
+
+Sheall an duine ris le uabhas. “Cha bhiodh sin freagarrach idir do bhalach cho òg,” ars esan.
+
+“Nach ann a’ gàirnealaireachd a bha e?”
+
+“Cha b’ ann. ’S ann a bha d’ athair a’ glanadh nan
+
+[TD 12]
+
+taighean-beaga.”
+
+Thionndaidh Seòras air falbh, ach chunnaic an duine am pian a bha na shùilean agus thuirt e, “A bheil ùidh agad ann an gàirnealaireachd?”
+
+“Tha,” ars am balach, a’ feuchainn ris an gal a chumail às a ghuth. “Tha gàrradh beag againn.”
+
+“Uill, bruidhinn ri do mhàthair, agus ma tha i deònach, faodaidh tu tòiseachadh a-màireach. Bidh tu a’ cuideachadh a’ ghàirnealair.”
+
+Bha Eilidh glè dheònach. “Seo a’ chiad rong air an fhàradh,” ars ise. “Tha mi cinnteach, a ghràidh, gun dìrich thu.” Agus bha i ceart. Tha Seòras an-diugh na phrìomh ghàirnealair aig diùc ainmeil ann an Sasainn.
+
+[TD 13]
+
+3. Am Preas Aodaich
+
+Dh’fhaodadh an aimlisg a tha anns an eachdraidh seo tachairt do dhuine sam bith. Cha b’ e nach robh mi faiceallach bu choireach gun thachair e idir, ach nach robh mi amharasach gu leòr. Nan robh mi air aon cheum eile a dhèanamh a bharrachd air na rinn mi - ach mus cuir sibh cus coire orm, beachdaichibh an robh sibh air an ceum sin a dhèanamh.
+
+Tha an taigh againne agus taigh Eilidh, nighean mo pheathar, ri taobh a chèile. Tha Murchadh, an duine aig Eilidh, na mhanaidsear air companaidh a tha a’ dèanamh choimpiutairean agus tha iad gu math nas beartaiche na a’ mhòr-chuid a tha sa choimhearsnachd. Tha taigh mòr aca agus tha e làn dhe gach uidheam as fheàrr.
+
+A h-uile samhradh tha iad a’ dol air làithean-saora, agus am bliadhna ’s ann dhan Spàinn a chaidh iad. Mar as àbhaist, dh’fhàg iad iuchar an taighe agamsa, agus mar as àbhaist bha mi a’ coimhead às dèidh an àite a cheart cho cùramach ’s a sheallainn às dèidh mo dhachaigh fhìn.
+
+Seachdain an dèidh dhaibh falbh thàinig bhan mhòr chun an taighe againn, agus ainm bùth àirneis ainmeil air a cliathaich. Thàinig gille mòr, tapaidh, modhail chun an dorais.
+
+“Tha mi duilich dragh a chur oirbh,” ars esan. “Tha mi a’ coimhead gu bheil mi aig an taigh cheàrr. ’S e àireamh dhà air fhichead a tha mi a’ lorg.”
+
+“An ath dhoras,” arsa mise, “ach tha iad air falbh an-dràsta air làithean-saora.”
+
+“Cha do dh’innis iad dhuinn gu robh iad a’ falbh,” ars esan. “Tha preas aodaich agam sa bhan …”
+
+“Tha an iuchar agam fhìn,” arsa mise, “agus fosglaidh
+
+[TD 14]
+
+mi an doras dhut.”
+
+Chaidh mi còmhla ris a’ ghille agus cha robh e fhèin agus fear a bha ga chuideachadh fada a’ cur a-steach preas aodaich mòr brèagha. Cha robh fios agam càit an robh Eilidh ag iarraidh a chur, agus thuirt mi ri na balaich fhàgail anns an talla, agus a thighinn a-steach dhan chidsin airson cofaidh. Ghlas mi an doras às mo dhèidh agus cha tug mi smaoin tuilleadh air a’ ghnothaich.
+
+Mu dhà uair a thìde an dèidh sin thàinig an gille air ais, làn leisgeulan airson dragh a chur orm a-rithist.
+
+“’S ann dhan taigh cheàrr a chuir sinn am preas aodaich,” ars esan. “Thug iad dhomh an seòladh ceàrr anns a’ bhùth. Tha an àireamh ceart ach ’s e an t-sràid cheàrr a th’ ann. An dùil am b’ urrainn dhuibh …?”
+
+“Cùm thusa ort mionaid,” arsa mise, agus chaidh mi a dh’iarraidh iuchar taigh Eilidh. Cha robh na balaich fada a’ falbh leis an àirneis agus ghlas mi an doras ’s chaidh mi dhachaigh. Cha robh guth agam air a’ chùis gus an d’ fhuair mi fios gu robh Eilidh is Murchadh a’ tighinn, agus chaidh mi chun a’ phuirt-adhair nan coinneimh. Ach mo chreach-sa thàinig: nuair a chaidh sinn a-steach dhan taigh chunna mi an t-uamhann ann an aghaidh Eilidh. Bha a h-uile càil luachmhor a bha am broinn an taighe air a ghoid: dà thelebhisean, bhidio, dà rèidio, reacòrdair, seudan, camanan goilf agus fiù an cleoc mòr a bha anns an talla.
+
+Chaidh sinn timcheall an taighe a shealltainn an robh doras no uinneag fosgailte, ach cha robh. “Robh sibh còmhla ri na daoine fad na tìde?” ars Eilidh.
+
+“Cha do leig mi aon mhionaid às mo shealladh iad,” arsa mise.
+
+Cha b’ fhada gus an tàinig dà lorg-phoileas agus abair
+
+[TD 15]
+
+gun rinn iad sgrùdadh ormsa. Bha amharas aca gu robh gnothaich air choreigin agam ris an eucoir. Ach nuair a chuala iad mo sgeulachd, mhothaich mi gun tug iad sùil air a chèile. Thuirt an dara fear rium: “Cha leig thu leas a bhith gad àrach fhèin. Tha an dearbh rud air tachairt sa bhaile dà thuras an t-seachdain seo.”
+
+“Dè mar a fhuair iad a-steach?” dh’fhaighnich Murchadh. “Chan eil comharradh sam bith gun bhris iad a-steach.”
+
+“Cha do bhris iad a-steach idir,” ars am poileasman. “Tha iad nas teòma na sin. Tha sinne cinnteach dè mar a tha iad ga dhèanamh. Nuair a thig iad leis an àirneis, bidh duine beag aca na bhroinn. Mus till iad ga iarraidh bidh esan air am preas aodaich a lìonadh, agus bidh e fhèin còmhla ris an stuth nuair a dh’fhalbhas an dithis eile leis a’ phreas aodaich.”
+
+Nuair a bha iad a’ falbh, dh’fhaighnich fear aca dhomh na mhothaich mi an robh miotagan air na daoine, agus thuirt mi gu robh. “Cha tug iad dhiubh idir iad?” ars esan.
+
+Chuimhnich mi an uair sin air a’ chofaidh a thug mi dhaibh, agus gun teagamh thug iad dhiubh na miotagan fhad ’s a bha iad ga òl. Bha na mugaichean sa chidsin far na dh’fhàg mi iad gun an nighe, oir cha robh mi airson na daoine a leigeil às mo shealladh. ’S ann mar sin a chaidh na h-eucoraich a dhìteadh. Bha làraich am meuran air an dà mhuga. Ach beachdaichibh a-nise: an robh sibhse air am preas aodaich ud fhosgladh?
+
+[TD 16]
+
+4. An Còirneal
+
+Aig an àm, 1956, ’s e rùn-dìomhair stàite a bha san eachdraidh seo. ’S dòcha gur e sin a tha innte fhathast, ach mas e, tha mi cinnteach nach aidich an Riaghaltas gun thachair càil dhen t-seòrsa. Canaidh iad gur e uirsgeul a tha ann no gur e fealla-dhà a tha air m’ aire. Tha mi a’ faireachdainn saor an aithisg a sgrìobhadh a-nis, oir cha ghoirtich i duine: bhàsaich peathraichean a’ Chòirneil, Anna agus Peigi, o chionn fhada.
+
+Duine gun lochd a bh’ ann an Coinneach Mhurchaidh ’ain Sheumais. ’S e an Còirneal a bhiodh aig beag is mòr air, agus ’s e sin a bha e fhèin ag iarraidh ged nach robh e a-riamh ann an arm. Bhiodh duine còmhla ris greis mhath mus aithnicheadh e gu robh laigse inntinn air, oir ’s e duine mòr làidir a bh’ ann, le guth pongail agus aghaidh chruaidh, dhuineil, a bhiodh freagarrach air seanailear sam bith. Ach ’s dòcha gun canadh an coigreach, “Nach ann againn a tha an teas an-dràsta,” agus fhreagradh an Còirneal, “Seo an seòrsa là a bh’ ann nuair a thuirt an ‘Auk’ rium gum b’ fheàirrde mi drama,” agus dh’innseadh e mar a chaidh a leòn sa chogadh agus mar a thàinig Sir Claude Auchinlech dhan ospadal a choimhead air. Chailleadh e an uair sin a ghrèim air an fhìrinn agus bhiodh e ann an saoghal dha fhèin, saoghal anns an robh e na chòirneal.
+
+Bha tinneas nan alt air a dhèanamh cuagach agus bha e a’ creidsinn gur e leòn cogaidh a bha seo, agus gur e peinnsean-cogaidh a bha san airgead a bha e a’ faighinn bhon Riaghaltas. Nuair a thill mi dhachaigh an dèidh a bhith fichead bliadhna san RAF, chuir e fios orm agus shuidhich e mi mar cheannard air an sguad a bha a’ dol
+
+[TD 17]
+
+ga adhlacadh ‘le làn-onairean cogaidh’ nuair a thigeadh an t-àm. Bha e air bhoil mu arm is cogadh, ’s bha mion-eòlas aige air a h-uile blàr bho linn nan creach. Dh’innseadh e dhomh na mearachdan a rinn a h-uile ceannard ann an eachdraidh na rìoghachd, na bheachd-san co-dhiù.
+
+Nuair a dh’fhàgadh an t-amaideas sin e bha e geur air a theanga. ’S tric a bhios daoine a’ bruidhinn air na rudan èibhinn no eirmseach a thuirt e, ged tha fios gun deach iomadh facal a chur na bheul nach tuirt e idir. Chuala mi e ag ràdh uair is uair rud a thug gàire orm. Rinn Peigi, a phiuthar, teatha dhomh aon fheasgar agus thuirt i: “Cha dèan mi coigreach dhìot. Cha leig mi leas na soithichean spaideil a thoirt a-mach.” “’S duilich dhut,” ars an Còirneal, “chan eil iad agad.”
+
+Bha mi là eile a’ rùsgadh poll-mònach còmhla ris nuair a stad luchd-turais a chòmhradh rinn. “Tha ’n t-àite seo coimhead glè fhallain,” arsa nighean. “Cha bhi daoine a’ bàsachadh an seo glè thric.”
+
+“Cha bhi duine a’ bàsachadh an seo ach aon uair,” arsa mo charaid cho sòlaimte ri èildear.
+
+Bha nàbaidh dhuinn a’ dol dhan bhaile mhòr gu agallamh airson obair agus dh’iarr e comhairle air. “Ge bith dè na nì thu de chòmhradh,” ars an Còirneal, “na can càil.” Cha robh duine sa chlachan an uair ud nach innseadh sgeulachd mu dheidhinn rud a thuirt an Còirneal ris, ach ’s i an tè as fheàrr leam fhìn an rud a thuirt e nuair a thàinig an dà cheannaiche a bha sa bhaile dhan taigh againn agus a shuidh iad, duine air gach taobh dheth. “Abair gu bheil thu dòigheil a-nis,” arsa m’ athair.
+
+“Tha mi dìreach mar a bha an Slànaighear,” arsa mo charaid, “eadar dà ghadaich.”
+
+[TD 18]
+
+Bha e ceithir fichead bliadhna a dh’aois nuair a dh’fhàs e tinn le aillse na chom, agus rinn sin an clachan tùrsach. Chaidh a thoirt a Ghlaschu dhan ospadal. Bha Peigi agus Anna na b’ aosta na e fhèin, ’s cha b’ urrainn dhaibh a dhol còmhla ris. Dh’iarr iad orm a chùram a ghabhail agus rinn mi sin. Bha mi a’ dol ga choimhead a h-uile madainn ’s a h-uile feasgar, ach cha robh guth aige air càil ach a bhith air adhlacadh le làn-onairean cogaidh.
+
+Thàinig ambalans le Seanailear Shytonyu aon mhadainn agus chunnaic mi e. B’ e an t-uachdaran a bh’ air Dyger, an Afraga, aig an àm, agus bha e ainmeil airson a bhrùidealachd. An ath là bha na pàipearan-naidheachd ag innse mu dheidhinn na tubaist rathaid san robh e air a dhroch leòn. Màsasmo a bha na cheannard roimhe gus na ruahag esan e. Sheall mi na pàipearan don Chòirneal. “Chan eil rùm do dh’aon rioban eile air na broillichean sin,” arsa mise.
+
+“Tha gu leòr rum air am mionaichean,” ars esan. ’S e daoine mòra reamhar a bh’ annta ach cha do leugh e mun deidhinn idir. Bha boil ùr a’ dèanamh dragh dha. “Tha thìde a bhith a’ smaoineachadh air na facail ainmeil mu dheireadh a chanas mi,” ars esan. Dh’innis mi dha an rud a thuirt Burns: ‘Na leig leis a’ sguad leibideach losgadh aig m’ uaigh’. Thàinig fiamh a’ ghàire air aghaidh. Chan fhaca mi e a-riamh a’ dèanamh gàire ceart. Thòisich e an uair sin ag innse dhomh nam facal deireannach air an robh e a’ beachdachadh. Ach mu dheireadh roghnaich e: “Gualainn ri gualainn gu buaidh no gu bàs,” agus dh’iarr e orm an sgrìobhadh sìos. Cha b’ urrainn dha na dotairean càil a dhèanamh dha agus dh’innis iad dhomh nach robh a’ chrìoch fad’ às.
+
+Tha fios gu bheil mearachdan a’ tachairt sa h-uile ospadal. Chuala mi dotair ag ràdh nach robh e a’ toirt do
+
+[TD 19]
+
+charaid dhomh ach sia mìosan eile, ach bha an duine beò deich bliadhna an dèidh sin. Leugh mi mu dheidhinn bean-phòsta a thàinig dhachaigh à ospadal leis an leanabh cheàrr, agus mu lannsair a thug sùil às an duine cheàrr. Gun teagamh, cha do thachair rud cho dona ri sin dhan Chòirneal, ach tha mi cinnteach gun aontaich sibh gu robh an rud a thachair dha dona gu leòr.
+
+Bhàsaich e às a chadal, agus ’s ann an dèidh sin a chaidh a’ mhearachd a dhèanamh. Rinn mise ullachadh airson an dust a thoirt dhachaigh. Chaidh a’ chiste-laighe a chur air bòrd anns a’ chùlaist, agus mar a bha - agus a tha - san fhasan, dh’fhosgail mi a’ chiste gus am faiceadh na càirdean an Còirneal. Bha e soilleir sa bhad gun deach mearachd mhòr a dhèanamh ann am marbhlann an ospadail. ’S e duine dubh a bha sa chiste!
+
+Cha tigeadh duine dhan taigh-fhaire gu beul na h-oidhche. Bha tìde gu leòr agam airson smaoineachadh. Thuig mi sa bhad gu feumainn fios a chur gu Oifis nan Cèin-Thìrean. Dhùin mi a’ chiste agus chaidh mi dhan taigh againn fhìn far an robh fòn san rùm agam. Gu fortanach dhòmhsa, bha mi eòlach air Group Captain Gus Trevor-Ròper bho àm a’ chogaidh agus bha e a-nis le àrd-inbhe ann an Oifis nan Cèin-Thìrean. “Carson a dh’fhosgail thu a’ chiste?” ars esan. Dh’innis mi dha mun chleachdadh a bha againn.
+
+“Tha e fortanach nach eil an cleachdadh sin an Dyger,” ars esan. “Chaidh do charaid a thiodhlaiceadh a’ bhòn-dè le làn-onairean cogaidh. Feumaidh sinn seo a ghleidheadh againn fhìn. Tha Seanailear Màsasmo a-nis a’ riaghladh Dyger agus a’ dol a thoirt dhuinn cùmhnant luachmhor airson armachd. ’S ann bho Ruisia a bha Shytonyu a’ ceannach a h-uile càil dhen t-seòrsa. Tha mi ag innse seo dhut gus an tuig thu cho cudromach ’s a tha
+
+[TD 20]
+
+e seo a chumail dìomhair. Tha e glè fhurasta Màsasmo a chur troimh-chèile, agus ’s ann òirnne a chuireadh e a’ choire. Cuir clàr air a’ chiste gus nach fhaod duine a fosgladh, ’s gabh air adhart leis an adhlacadh mar as àbhaist. ’S cinnteach nach eil diofar càit an tèid corp a chur fon talamh?”
+
+“Tha mi cinnteach nach biodh diofar le mo charaid mar a thachair,” arsa mise, “gu h-àraidh ma bha pìobair aig an uaigh.”
+
+“Bha sin ann, ma-tha,” arsa Gus. “Tha còmhlan pìobaireachd de Shìophortaich thall an siud an-dràsta agus bha iad aig an adhlacadh.”
+
+[TD 21]
+
+5. An Dalta
+
+Fhuair bantrach Uilleim dìleab neo-àbhaisteach nuair a bhàsaich a piuthar an Dùn Dèagh. Bha trì seudan-muineil ann le grìogagan neamhnaid, broidsichean, fàinneachan, agus trealaichean gu leòr. Bha am ministear a-staigh am feasgar a thàinig am parsail, agus bha a’ bhantrach a’ sealltainn dha na fhuair i nuair a thàinig Frank a-steach, an gille aig Mòr a’ Mheug. ’S e a bhiodh a’ lìbhrigeadh nam pàipearan-naidheachd air feadh a’ bhaile.
+
+’S e dalta a bh’ ann am Frank, a thug Mòr a’ Mheug à Glaschu, rud a bha glè ainmeil san là ud. Cha robh dalta anns an sgìre againn a-riamh roimhe, agus bha Frank air a mheas eadar-dhealaichte. Gun teagamh, cha robh e idir mar bhalaich a’ chlachain, le eagal ron mhinistear, ron tidsear agus ron phoileasman. Bha e eas-urramach bho òige, agus bhiodh daoine ag ràdh nach b’ e iongnadh a bha sin idir, oir cò aige a bha fios dè an seòrsa trèibh dham buineadh e. Ged a dh’fhàs e suas nar measg, cha b’ e ar cuideachd e.
+
+An t-seachdain sin ghoid cuideigin dìleab bantrach Uilleim. Bha sin glè fhurasta, oir cha robh duine a’ glasadh dorais agus bha an dìleab air a’ bhòrd, anns a’ bhucas san tàinig i. Ach tha an seanfhacal ag ràdh gu marbh droch ainm na coin, agus bha a h-uile duine cinnteach gu robh Frank ciontach. Thàinig am poileasman gu taigh Mòr a’ Mheug agus thuirt e ri Mòr agus ri Donnchadh iad an cidsin fhàgail gus am bruidhinneadh esan ri Frank. Dh’fhaighnich muime agus oide a’ ghille gu dè bha ceàrr ach chuir e a-mach iad gun freagairt a thoirt dhaibh. “Suidh sìos,” ars esan ri Frank, ach cha do
+
+[TD 22]
+
+leig am balach air gun cuala e e. Sheas e le chùl ris an uinneig. “Suidh sìos,” dh’èigh am poileasman, a’ tarraing a bhatain.
+
+Thruisich Frank casan a bhriogais, a’ nochdadh làraich dhorch air a chraiceann far an d’ fhuair e iomadh sgleog a’ cluich air a’ bhall-coise. “Tha mi dol a ràdh gur tu rinn sin,” ars esan, le gàire aimhleasach.
+
+“Mhic na galla,” ars am poileasman, “càite na chuir thu air falach na ghoid thu?”
+
+“Chan eil fhios a’m cò air a tha thu a-mach.”
+
+“Bha thu a-staigh nuair a thàinig am parsail. Chunna tu a h-uile càil a bh’ ann.”
+
+“Bha am ministear a-staigh cuideachd. Na rinn thu sgrùdadh mar seo airsan?”
+
+“Eist thusa riumsa, ’ille. Faodaidh mise an taigh a rannsachadh agus a h-uile càil a tha na bhroinn a thoirt às a chèile.”
+
+“Càit a bheil do bharantas? Chan eil cead agad a bhith an seo idir. Chan urrainn dhomh fuireach nas fhaide a’ bruidhinn ri gaoithean dhe do leithid. Tha mi cluich ann an sgioba na sgìre feasgar.” Dh’fhalbh am poileasman, ag èigheachd gum biodh cead aige an taigh a rannsachadh an ath là a thigeadh e, agus dh’fhalbh Frank a chluich air a’ bhall-coise. Thòisich Mòr an uair sin ag ullachadh airson nigheadaireachd a dhèanamh.
+
+Chuir i teine dhan t-sabhal agus prais mhòr os a chionn làn bùirn. An ceann greis chaidh i a-mach dhan t-sabhal leis an aodach agus chunnaic i rud a chuir na cabhaig i. Bha dìleab bantrach Uilleim anns a’ phrais! Ruith Mòr a dh’iarraidh Dhonnchaidh, agus chaidh esan anns a’ bhad a mhullach an t-simileir, far an d’ fhuair e dubhan mòr le uèir chaol ceangailte ri poca plastaig. Bha bonn a’ phoca air leaghadh ann an teas an teine. Nuair
+
+[TD 23]
+
+a thàinig Donnchadh a-nuas sheall e na lorg e do Mhòr agus thuirt e, “A bheil thu nise ag ràdh nach e rinn e?”
+
+“Dh’fhaodadh duine aig a bheil fuath a bhith air seo a dhèanamh,” ars ise, a’ cruinneachadh na bha sa phrais. Thiormaich i gu cùramach e agus chuir i ann am parsail grinn e. Chaidh i gun dàil dhan bhaile mhòr agus chuir i am parsail dhan phost. ’S e ainm agus seòladh a’ phoileasmain a chuir i air. Bha i riaraichte nach biodh an còrr mu dheidhinn.
+
+Thàinig am poileasman gu bantrach Uilleim leis a’ pharsail, ach cha b’ e sin deireadh na cùise idir. Goirid an dèidh seo thàinig an duine aig piuthar bantrach Uilleim air chuairt. Nise, ’s e seudair a bha sa bhodach, agus le buille dhe shùil dh’aithnich e gur e seudan-muineil brèige a sheall a’ chailleach dha. “Taois,” ars esan. “’S e gnothaich dhan lorg-phoileas a tha seo.”
+
+Rannsaich dà lorg-phoileas taigh a’ phoileasmain againn gun fhios dha agus fhuair iad na trì seudan-muineil neo-thruaillte an sin. Bha bonnan bàn a’ phoileasmain os a chionn agus cha chuala sinn guth air tuilleadh.
+
+Ach chuala sinn mu dheidhinn Frank. Mhothaich feadhainn bho thìr-mòr cho sgileil ’s a bha e air a’ bhall-coise, agus cha b’ fhada gus an robh e ann an sgioba Avis Rovers. Fhuair na daoine sin obair dha a’ glanadh uinneagan, rud a thug gàireachdainn gu leòr oirnne. “Dè ’n obair a b’ fheàrr do mhèirleach,” chanadh iad san taigh-chèilidh, “na a bhith a’ dìreadh gu uinneagan nan uaislean?”
+
+Bha Frank a-muigh anmoch aon oidhche nuair a chunnaic e gu robh taigh air a dhol na theine. Lorg e fàradh agus shàbhail e màthair agus a leanabh. Nuair a chuala e gu robh cuilean a-staigh thill e dhan taigh
+
+[TD 24]
+
+a-rithist, ach fhuair a’ cheò buaidh air agus bhàsaich e san ospadal. Fhuair an cuilean a-mach leis fhèin. Cha do chreid duine seo ach a mhuime agus am ministear, ged a bha e anns na pàipearan-naidheachd. Bha càch cinnteach gur ann a’ dol a ghoid a bha Frank nuair a chaidh an taigh na theine, ach ’s e a thuirt am ministear: “Tha am math ’s an t-olc gu minig air am filleadh san aon dual.”
+
+[TD 25]
+
+6. An Lannsair Chraobhan
+
+’S e An t-Seilcheag a bhiodh againn air Brian Lee nuair nach biodh e fhèin an làthair, agus ’s e far-ainm freagarrach a bh’ ann, oir bha an gille leisg. Bha e còmhla ri mhàthair, agus bhiodh e a’ dràibhigeadh làraidh do chompanaidh a chlò-mhòir, ach nuair a bhasaich a’ chailleach chaidh esan air an dòil.
+
+Tha e ag innse mòran mu dheidhinn a’ ghille mar a thachair seo. Aon mhadainn thuirt an ceannard a bha air a’ chompanaidh ris, “Thoir leat gràpa agus theirig gu tuathanas an Rosaich agus thoir loda todhair chun a’ ghàrraidh agam.”
+
+“Todhar?” ars an t-Seilcheag. “Co tha dol a lìonadh na làraidh?”
+
+“Tha thu fhèin, a bhalaich. ’S ann airson sin a tha an gràpa.” Dhiùlt an gille sin a dhèanamh, oir b’ e tàmailt mhòr a bh’ ann, na shùilean-san, a dhol a dh’obair air todhar, agus dh’fhàg sin e gun obair idir.
+
+Cha dèanadh e àiteach no mòine - bha e na b’ fhasa glasraich is connadh a ghoid air a nàbaidhean far nach robh duine a’ glasadh sabhail no bàthaich. Cha robh e a’ cur dragh air na caoraich - bha sin ro choltach ri obair - ach o àm gu àm bha duine an siud ’s an seo a’ gearain gun chaill e cearc.
+
+Bha an t-Seilcheag grinn na bhodhaig agus faisg na dhòigh, suilbhir is beulach agus air a dheagh sgeadachadh. Nuair a fhuair e dìleab bheag bho bhràthair athar an Canada, bha e cho sona ri duine a bha san sgìre. Bha e dèidheil air iasgach nan creagan ’s nan lochan agus bha e uabhasach fialaidh leis a h-uile càil a ghlacadh e. Bhiodh iad ag ràdh gun tigeadh e thugad le gad èisg air
+
+[TD 26]
+
+an fhionnairidh agus gun goideadh e mòine às do chruaich an oidhche sin.
+
+Choinnich e ri Elsie May aon oidhche ann an taigh-seinnse anns a’ bhaile mhòr, agus shaoil sinn gun deach an dithis a dhèanamh dha a chèile. ’S e ban-Shasannach a bha an Elsie, ach bhiodh i ag innse dhuinn gu robh ceangal aice ri Alba tro a sinn-seanair, oir bha e a’ cluiche do Celtic anns an t-seann aimsir. Bha a fear-pòsta air a fàgail ach bha obair mhath aice ann an ofis fear-sgrùdaidh nan cìsean. Chan eil cinnt agam carson a dh’fhàg i an obair sin, ach dh’innis i fhèin dhomh gu robh dùil aice gu robh beòshlainte an asgaidh aig croitear - taigh, feòil, buntàta, iasg, uighean, mòine is bainne. Agus nuair a chuimhnicheas tu gur ann còmhla ris an t-Seilcheig a bha i, cha robh sin fada ceàrr.
+
+Bha i òg, cumadail, agus ged a bha i a cheart cho leisg ris, bha mòran a bharrachd tuigse aice air an t-Seilcheig. Co-dhiù, ann an ùine ghoirid thàinig i a dh’fhuireach còmhla ris, sgainneal cho mòr ’s a bha riamh sa Chlachan.
+
+Bha dòchas againn a-nise gun obraicheadh iad talamh is mòine, ach thuig sinn glè aithghearr nach robh dùil aca iad fhèin a shàrachadh le obair sam bith. Nuair a thàinig bileag na cìse, sheall Elsie rithe. “A bheil thu a’ pàigheadh cìse?” ars ise.
+
+“Chan eil. Bidh mi a’ sadadh nam bileagan sin dhan teine.”
+
+“Cha dèan sin a’ chùis, a ghaoil. Bheir iad gu lagh thu. Tha dòigh nas fheàrr na sin air a’ chìs a sheachnadh. Lìonaidh mise a’ bhileag agus canaidh mi gu bheil thu ag obair air do cheann fhèin. Mar companaidh bheag. Gheibh thu an uair sin a h-uile ceadachadh is sochair a tha aig companaidh. Bheil thu a’ tuigsinn?”
+
+[TD 27]
+
+“Chan eil. Dè mar a tha companaidh a’ seachnadh cìse?”
+
+“Uill, canaidh sinn gu bheil leth an taighe mar oifis, agus bheir iad dhut pàirt dhen chosgais. Cuiridh sinn dhan bhileig gu bheil mise ag obair nad oifis agus an tuarastal a th’ agam. ’S ann a bhios an companaidh againn a’ call mus sguir mi.”
+
+“’S ann gun teagamh. Dè am feum a tha sin is gun companaidh againn?”
+
+“Cha leig thu leas companaidh a bhith agad. Cuir clàr os cionn an dorais ag innse do dhreuchd. ’S e sin na tha an lagh ag iarraidh.”
+
+“Dreuchd? Chan eil dreuchd agam.”
+
+“Smaoinichidh sinn air tè. Dè mu dheidhinn ceàrd? An deigheadh agad air peile staoin a dhèanamh?”
+
+“Dhia beannaich mi! Cha deach mi cho ìosal ri sin fhathast.”
+
+“Uill, tha gu leòr eile ann. Dotair air choreigin, mar chnàmh-lighiche.”
+
+“Coma leat, a ghaoil. ’S e a th’ agad gòraich.”
+
+“Gun teagamh, dh’fheumadh tu beagan eòlais airson nan dreuchdan ud.” Bha i greis na tàmh. “Tha e agam,” ars ise. “Lannsair chraobhan.”
+
+“Dè fo shealbh a tha sin?” ars esan.
+
+“Tha e dìreach mar lannsair chnàmhan ach gur e craobhan a bhios tu a’ gearradh. Cha leig thu leas eòlas air a shon idir.”
+
+“Seall a-mach air an uinneig,” ars esan. Bha an t-ionaltradh lom a’ sìneadh chun an ath bhaile. “Càit a bheil na craobhan?”
+
+“Chan eil sinn ag iarraidh chraobhan, a ghaoil. ’S e tha seo plana airson cìs a sheachnadh. Cha bhi thu ag obair idir. Bidh thu nad fhear-stiùiridh air companaidh.”
+
+[TD 28]
+
+“’S e fealla-dhà a th’ air d’ aire. Dè mu dheidhinn an lagh?”
+
+“Chan eil am plana mì-laghail idir. Nach robh mi fhìn ag obair an oifis na cìse.”
+
+“Dè mu dheidhinn an dòil?”
+
+“Ma thèid fios a chur ort airson obair, thèid thu chun dotair agus innsidh tu dha gu bheil pian uabhasach a’ tighinn nad bhroilleach nuair a dhìreas tu an staidhre.”
+
+“Dè tha sin a’ ciallachadh?”
+
+“Tha gu bheil do chridhe bochd, a ghaoil,” ars ise, agus thòisich iad a’ gàireachdainn le chèile.
+
+“Tha fios gum bi mo chridhe bochd ma thig orm craobh a ghearradh leis an t-sàbh a bh’ aig mo sheanair,” ars esan.
+
+“Cha tig. Cha chuir duine dragh òirnn.”
+
+“Tha craobhan sa bhaile mhòr. Nach fhaodadh gum bi cuideigin an sin airson craobh a ghearradh?”
+
+“Ma thig duine gad iarraidh, canaidh tu gu bheil thu cho trang ’s nach urrainn dhut obair ùr a ghabhail airson bliadhna. Gheibh sinn iasad bhon bhanca. Sin an rud as fheàrr mu dheidhinn calpachais. Leigidh e leat ithe, òl agus a bhith subhach, is tu gu d’ amhaich ann am fiachan. Gheibh sinn iasad bho dhà no thrì bhancan. Nì leth-cheud mìle not a’ chùis an-dràsta. Cha leig thu leas a bhith gad shàrachadh fhèin tuilleadh a’ goid mhònach is bhuntàta.”
+
+“Dè mu dheidhinn pàigheadh air ais nam mìltean nota sin? Nach toir iad bhuam an taigh?”
+
+“Cha toir, a ghaoil. Cuiridh tu nam ainm fhìn an taigh agus a h-uile càil a tha agad. Tha rud eile ann a dh’fhaodas tu dhèanamh ma thig iad ro chruaidh ort. Brisidh a’ chompanaidh. Cha leig thu leas a bhith eu-dòchasach. ’S e a’ chiad rud a nì sinn càr a cheannach
+
+[TD 29]
+
+’s a h-uile càil a tha dhìth òirnn.”
+
+Cha b’ fhada gus an robh càr ùr aig an doras aca agus thàinig làraidh le gual, agus bhan le pocannan buntàta. B’ fheàirrde sinn gun tàinig Elsie May, agus fad an t-samhraidh rinn sinn gu leòr de bhruidhinn air an dithis ud a bha a’ cur seachad an cairtealan a’ snàmh air an traigh nuair a bha sinne ag obair air mòine.
+
+’S e a’ chiad rud a chuir dragh air a’ bheatha shòlasach seo gnogadh cruaidh air an doras aon mhadainn Diluain aig aon uair deug. Chuala Elsie May am fuaim agus dhùisg i an t-Seilcheag. “Tha cuideigin aig an doras,” ars ise. “Tha mi coma,” ars esan. “Na leig ort g’ eil duine a-staigh.” Ach ’s ann a chaidh an gnogadh na b’ àirde agus bha èigheachd na chois. Chuala an t-Seilcheag an uair sin bragan uabhasach air an uinneig, cho uabhasach ’s gun bhris a’ ghlainne. Leum an t-Seilcheag a-mach às an leabaidh agus chaidh e chun na h-uinneige. “Dè fo Shealbh a tha thu ag iarraidh?” dh’èigh e tron toll.
+
+“Tha mi ag iarraidh còmhradh ort, agus tha mi ga iarraidh anns a’ bhad. ’S mise manaidsear Oifis na h-Obrach.”
+
+“Cùm ort mionaid ma-ta,” ars an t-Seilcheag, agus thill e chun na leapa agus dh’innis e do dh’Elsie May mar a bha.
+
+“Leig a-steach e,” ars ise, “ach ge bith gu dè an còmhradh a nì thu ris, na can càil.”
+
+“Tha mi duilich gun bhris mi an uinneag,” ars an duine nuair a fhuair e a-steach, “ach tha cabhag orm. Nise, tha fios agam gu bheil thu a’ tarraing an dòil ged a tha thu ag obair air do cheann fhèin, ach cha toir mi gu lagh thu ma nì thu car obrach dhòmhsa.”
+
+“Gu dè an car obrach?”
+
+“Gearradh chraobhan. Nach e sin do dhreuchd? Tha
+
+[TD 30]
+
+gàrradh mòr agam làn chraobhan. Chuir mi peanta geal air an fheadhainn a tha thu a’ dol a ghearradh. Tha mise a’ dol an-diugh air làithean-saora dhan Eipheit airson mìos, agus bidh na craobhan nam fiodh-connaidh agad dhomh nuair a thilleas mi. Mura bi …”
+
+Tharraing e a mheur tarsainn air amhaich agus thug e pìos pàipeir dhan t-Seilcheig.
+
+“Seòladh an taighe,” ars esan, agus dh’fhalbh e.
+
+“’S iomadh duine grànda a chunnaic mi,” ars Elsie May “ach ’s cinnteach gur e siud am ‘missing link’ air am bi iad a’ bruidhinn.”
+
+“Dhia beannaich mi,” ars an t-Seilcheag. “Tha sinn ann an staing a-nis.”
+
+“Coma leat, a ghaoil. Theirig air ais dhan leabaidh gus am bi do bhracaist deiseil. Tha mìos againn airson plana a dhèanamh mus till an goiriola.”
+
+Bha iad fad seachdain a’ beachdachadh air a chuideachadh, agus chaidh iad an uair sin dhan bhaile mhòr airson sàbh freagarrach airson craobhan a ghearradh. Fhuair iad an sàbh air iasad agus thuirt iad ri fear na bùtha gum pàigheadh am manaidsear e. Chaidh iad an sin a choimhead air na craobhan, ach cha do gheàrr iad gin dhen fheadhainn air an robh am peanta.
+
+Leag iad na còig craobhan a b’ fhaisge air an taigh agus thuit iad air druim an taighe is rinn iad call uabhasach. “Thèid sinn a-steach a-nis,” ars Elsie May, “agus nì sinn am fiodh-connaidh.” Bhris iad a-steach an doras agus gheàrr iad na casan bhon a h-uile bòrd is sèithear bha am broinn an taighe. Thàir iad às an uair sin, agus abair gàireachdainn.
+
+’S e an ath rud a chuala sinn nach robh sgeul air an t-Seilcheig, agus bha Elsie May ag ràdh nach robh fios aca càit an robh e. Bha am poileas a’ tòiseachadh
+
+[TD 31]
+
+a’ smaoineachadh gur e a mhurt a rinn i, ach cha tug sinne cluais dhan chasaid sin. Bha gaol daingeann eadar an dithis agus bha sinne cinnteach gur e ‘plana’ eile a bha seo. Reic Elsie May an taigh agus thuirt i rinn gu robh i a’ dol air ais gu a càirdean “an dèidh na dh’fhuiling i.”
+
+’S ann air an teilidh a chunnaic sinn an dithis a-rithist, nuair a bha iad sa chùirt airson a bhith a’ cùl-mhutaireachd hearoin. Tha mi cinnteach gur i an fhìrinn a bha aca nuair a thuirt iad gur e muinntir an taigh-òsta a lìon na ceasaichean dhaibh, oir bha iad le chèile ro leisg airson sin a dhèanamh. Mar sin, fhuair iad còig bliadhna prìosain airson eucoir nach do rinn iad.
+
+[TD 32]
+
+7. Aonghas Thuilm
+
+’S e Aonghas Thuilm a’ chiad charaid a bha agam. Bha mi mu cheithir bliadhna a dh’aois agus esan mu cheithir fichead. Bha e a’ fuireach san taigh a b’ fhaisg’ òirnn còmhla ri Màiri, bean a mhic. Bha a mhac agus m’ athair ag iasgach an sgadain an Ceann Phàdraig. Nuair a bhiodh mo mhàthair a’ dol gu mòine no talamh, chuireadh i a-steach gu Aonghas mi agus glè thric cha bhiodh duine ann ach e fhèin ’s mi fhìn, oir bha Màiri a’ dèanamh mòine agus talamh cuideachd.
+
+’S e duine àrd, maol a bh’ ann an Aonghas, le aodach dubh, mar a bhiodh air a h-uile duine an uair ud. Bha spotan fuaraich air a cheann ach bha aghaidh suilbhir agus a ghnè ciùin, coibhneil. Bha cù-chaorach mòr, dubh aige air an robh Brus, le calg fada, agus cha leigeadh e coigreach faisg orm, ’s chan iarradh e ach a bhith cluiche còmhla rium. ’S e taigh-tughaidh a bh’ aig Aonghas le teine am meadhan an làir agus being fhada an cliathaich an ruma.
+
+Aon mhadainn bha mi ri taobh Aonghais air a’ bheing nuair a dh’fhalbh mo mhàthair agus Màiri dhan mhòine. Chuir Aonghas a mheur air a bheul, a’ comharrachadh gu robh e dol a shealltainn dhomh rud dìomhair. Chaidh e dhan chùlaist agus thill e le bobhla beag anns an robh min-choirce aige. Bha sinn ag ithe seo le ar meuran nuair a chuala sinn fuaim aig an doras. Gu h-obann chuir Aonghas am bobhla fon bheing agus ghlan e a mheuran fhèin agus m’ fheadhainn-sa. Thog e catalog agus thòisich e a’ leigeil air gur ann a’ coimhead ris a bha sinn. ’S i Màiri a bh’ aig an doras, ’s i air dìochuimhneachadh a dronnaig.
+
+[TD 33]
+
+’S ann fada an dèidh seo a thuig mi gu robh Aonghas air iuchar na ciste san robh a’ mhin a lorg, agus nach robh e airson gum biodh fios aig Màiri air sin. Bha a h-uile càil prìseil a bha aig daoine san là ud ann an seotal na ciste.
+
+’S e taigh Aonghais an sgoil-àraich a bha agamsa. Bha mòran bàrdachd agus rabhdan aige agus tha cuimhne agam air feadhainn dhiubh fhathast. Ruitheadh e air mo mheuran ag ràdh: ‘An òrdag, an sgealbag, an gunna fada, Nic an Abaich ’s òrdag bheag air airgid’; no ‘Siud an tè a leag an sabhal, siud an tè a dh’òl am bàrr, siud an tè a’ ruith a-mach cùl a’ bhaile, siud an tè a dh’inns e, siud an tè a dhìol air, a dhìol air, a dhìol air.’ Bhiodh pìosan bàrdachd aige a tha mi cinnteach a rinn e fhèin mar: ‘Dol ibal, abal luairean / tro acras is cruadal, / dol ibal, abal luairean tro èiginn, / dol ibal, abal luairean tro obair agus uallach - / ’s ioma rud nach d’fhuair mi a dh’fheumainn’.
+
+Nuair a bhiodh là blàth ann bhiodh sinn a-muigh san iodhlainn agus shealladh e dhomh mar a dhèanainn fuaim binn le bileag feòir, no dhèanadh e feadag le gas lus àraidh a bha falamh. Dh’innseadh e dhomh ainm a h-uile sìthean agus eun, ’s lorgadh e curranan fiadhaich a bha math rin ithe. ’S e fìor ghaisgeach a bha ann an Aonghas nam shùilean.
+
+’S e candaidh a’ chlobha an rud a b’ fheàrr leam a bhiodh sinn a’ dèanamh. Sgaoileadh Aonghas pàipear air a’ bheing agus chuireadh e làn a chròig de shiùcar air. Bhiodh spògan a’ chlobha aige san teine. Bha dà chlàr air na spògan mu mheud seann sgillinn, agus nuair a bhiodh iad dearg bhruthadh Aonghas iad air muin an t-siùcair. Dh’èireadh ceò chùbhraidh suas ann an tiota agus bhiodh an siùcar na lic dhuirch. Cha d’ fhuair mi candaidh a-riamh cho milis ris.
+
+Nam biodh an là freagarrach, dhèanadh Aonghas
+
+[TD 34]
+
+eathraichean pàipeir le duilleagan catalog. Bhiodh seòl pàipeir orra agus gainmheach nam broinn airson balaiste. Sheòladh sinn iad air lochan a bha faisg air a’ chlachan. Dheigheadh Brus gan coinneachadh air taobh thall an locha agus thigeadh e leotha na bheul. Nam biodh fuachd ann, dh’fhuiricheadh sinn ris an teine agus dh’ionnsaicheadh Aonghas dhomh an aibidil a sgrìobhadh. Airson mo chuimhne a chuideachadh chanadh e: “Tha C mar chearcall le glaim air a thoirt às a mhionach, tha D mar leth-chearcall, agus Q mar chearcall le earball.”
+
+Glè thric bhiodh sinn a’ lorg uighean san iodhlainn. Bha basgaidean sa bhàthaich anns am biodh a’ mhòr-chuid dhe na cearcan a’ breith, ach cha chuireadh Aonghas dragh air an fheadhainn sin. Thuig mi nach robh a mhac no bean a mhic cho math dhan bhodach ’s a dh’fhaodadh iad. ’S e a bhiodh sinne a’ lorg na nid a bhiodh dhà no thrì de chearcan a’ dèanamh san iodhlainn, agus glè thric gheibheadh sinn uighean an sin. Bha bùth bheag aig nighean a bha càirdeach dhan bhodach am meadhan a’ chlachain, agus cheannaicheadh sinn tombaca agus siùcaran an sin. Chuireadh sinn seo air falach ann an toll a bha aig Aonghas air ullachadh am balla a-muigh an t-sabhail. ’S e am Banca Dìomhair a bhiodh againn air.
+
+Ceann sreath chaidh mi tron sgoil agus dhan àrd-sgoil sa bhaile mhòr, ach cha do thrèig mi Aonghas idir. Nuair a gheibhinn a dhà no thrì sgillinnean cheannaichinn unnsa tombaca agus chuirinn e dhan Bhanca Dhìomhair. Nuair a dheighinn a chèilidh air Aonghas, dh’innseadh e dhomh mu dheidhinn a bheatha san arm agus anns na bàtaichean-siùil.
+
+Thàinig mi dhachaigh aon deireadh seachdanach agus
+
+[TD 35]
+
+cha robh sgeul air mo charaid. Bha iad air a chur a Thaigh nam Bochd anns a’ bhaile mhòr. Bha Màiri air leanabh fhaighinn agus bha an duine aice air tòiseachadh a’ togail taigh-geal. Cha bhiodh àite dhan bhodach san t-saoghal spaideil acasan. Chaidh mi gu Taigh nam Bochd cho luath ’s a b’ urrainn dhomh - àite aognaidh, gruamach san là ud - agus ged a bha Aonghas cho suilbhir ’s a b’ àbhaist, chunna mi nach robh e gu math idir.
+
+“Bha dòchas agam gun tigeadh tu,” ars esan. “Tha iad siud a’ togail taigh-geal agus leagaidh iad an sabhal. Ma thèid thu chun Bhanca Dhìomhair, gheibh thu rud beag an sin a shàbhail mi dhut ge b’ oil leotha. Bha e aca glaiste ann an seotal na ciste. Tiodhlac bheag a th’ ann mar chuimhneachan orm.” Bha fios agam gu dè bh’ ann an ath-uair a chaidh mi dhachaigh. Dh’innis mo mhàthair dhomh gu robh Màiri feargach. “Dh’fhalbh e leis an uaireadair a bh’ aige an seotal na ciste,” ars ise. “B’ fheàrr leis a shadadh às na fhàgail againne.”
+
+’S e uaireadair prìseil a th’ ann, le cèis agus slabhraidh òir, ach nuair a chaidh mi a shealltainn dha mo charaid gu robh e agam cha robh Aonghas ann. Bhàsaich e na chadal aig aois ceithir fichead is trì bliadhna deug.
+
+[TD 36]
+
+8. Ciste a’ Chaiptein
+
+A’ chiad uair a thadhail mi air Teàrlach MacDhòmhnaill, an Caiptean, mar a bhiodh aig a h-uile duine air, dh’aithnich mi gur e deagh charaid dhomh a bha gu bhith ann, agus tha mi cinnteach gu robh faireachdainn dhen t-seòrsa sin aige fhèin cuideachd. Bhon chiad chrathadh-làimhe chòrd sinn ri chèile, agus is dòcha gur e sin bu choireach gun dh’innis e dhomh gu robh e càirdeach do dh’Fhionnghal NicDhòmhnaill, a tha ainmeil ann an eachdraidh airson gun chuidich i am Prionnsa Teàrlach nuair a theich e le bheatha dhan Eilean Fhada, an dèidh dha Blàr Chùil Lodair a chall.
+
+Bha clàr oifigeil aig mo charaid le craobh-ghinealaiche air, a’ dearbhadh a chàirdeis ri Fionnghal. Bha an clàr air a roiligeadh am broinn siolandair meatailt, ach ged a sheall e dhomh e, cha tug e guth air a’ chiste-mhara, mun robh a leithid de chòmhradh ann an ùine ghoirid.
+
+’S ann an Uibhist a Deas a chaidh an Caiptean a bhreith agus àrach, glè fhaisg air làrach dachaigh Fionnghala. Bha e mion-eòlach air eachdraidh Bliadhna a’ Phrionnsa agus bha e bho òige a’ cruinneachadh leabhraichean is chuimhneachan air Fionnghal.
+
+Chaidh e gu muir na bhalach agus bho thòisich e anns na bàtaichean-siùil. Chuir e seachad a’ mhòr-chuid dhe bheatha a’ seòladh nan cuantan gus na leig e seachad a dhreuchd aig aois trì fichead ’s a deich. ’S e gu robh a fhradharc a’ fàs lag a thug air fuireach air tìr. Bha e mu cheithir fichead ’s a deich nuair a thòisich mi a’ tadhal air, agus bha e sunndach gu leòr aig an àm sin. Duine caol, àrd, cruaidh, coibhneil, agus an-dràsta ’s a-rithist rudeigin dìomhair na shùilean geura, gorma.
+
+[TD 37]
+
+Bha bean-phòsta - Màiri Beaton - na cuidiche-taighe aige. Bhiodh i mu leth-cheud bliadhna a dh’aois. Boireannach suairce, bàidheil, comasach, pòsta aig seòladair. Bha an taigh aice ri taobh taigh a’ Chaiptein agus bha i cho cùramach mu dheidhinn mo charaid ’s a bhiodh a ghineal fhèin. Bha aon leanabh aice - Mata - agus dh’fhàs mi glè eolach air an teaghlach. ’S ann airson a fhradhairc a bhithinn a’ tadhal air a’ Chaiptean, oir, aig an àm, ’s ann mar fhear-sochair nan dall a bha mi ag obair. Ach an ùine ghòirid dh’iarr e fhèin agus Màiri orm a thighinn a chèilidh cho tric ’s a b’ urrainn dhomh. Cha robh an ofis againn an Inbhir Nis fada bhuapa. Ceann sreath thàinig am feasgar a chuala mi a’ chiad iomradh air a’ chiste. Thàinig mi a chèilidh air a’ Chaiptean ach bha e na chadal, agus chaidh mi a-steach gu Màiri. Rinn i teatha dhomh mar a b’ àbhaist, agus an uair sin thuirt i, “Chan fhaca tu am pàipear-naidheachd?” Thug i dhomh e agus chunnaic mi gu robh artaigeal ann, a’ mhòr-chuid de thaobh duilleige, mu dheidhinn ciste mo charaid.
+
+Dh’innis Màiri dhomh gun dh’iarr an tidsear air clas Mhata aiste a sgrìobhadh air a’ chuspair ‘A famous person I know or have read about’, agus ’s ann mu dheidhinn a’ Chaiptein agus na ciste-mara a sgrìobh an leanabh.
+
+“Tha mi air mo nàrachadh,” ars ise. “Thug e an iuchair à pòcaid Theàrlaich agus dh’fhosgail e a’ chiste. Chuala fear-naidheachd bho bhean - ’s i an tidsear - mu dheidhinn aiste Mhata, agus choinnich e an leanabh, nach eil ach deich bliadhna a dh’aois. Thug e dha còig notaichean airson innse dè chunnaic e sa chiste. Lìon iad an sin an taobh-duilleige sin le amaideas.”
+
+’S e ‘Ciste-ionmhais a’ Chaiptein’ an t-sreath-cinn a bha air an artaigeal, agus ge bith dè chunnaic Mata sa chiste, chur an t-ùghdar am meud e.
+
+[TD 38]
+
+“Tha a’ chiste air leth grinn, air a dèanamh le fiodh daraich ’s air a deagh lìomhadh. Tha trì bannan airgid mu timcheall, dà ghlas pràise ga dìon agus làmh ròpa air gach ceann. Tha i làn de litrichean leannanachd, pasgain air an ceangal le riobanan dearga. Tha na litrichean a’ tòiseachadh le ‘My dear love’, agus tha an litreachadh neònach. Mar eisimpleir: ‘God only nose what I would have done’ … agus ‘a sord tru my hart.’
+
+Tha an t-ùghdar a’ cuimhneachadh dhuinn gu robh litreachadh a’ Phrionnsa Teàrlaich glè chearbach, agus fhuair e beachd bho eachdraiche a’ dearbhadh cho luachmhor ’s a bhiodh fiù aon litir bhon Phrionnsa gu Fionnghal. Cha robh guth aige nach do leugh Mata ach aon taobh-duilleige de litir, oir chunnaic e a mhàthair a’ tighinn chun an taighe.
+
+Bha liosta san artaigeal de rudan eile a bha sa chiste: dà dhaga ‘mar a bha aig a’ Phrionnsa’, dual fuilt ann an cèis phlastaig ‘le dath falt a’ Phrionnsa’, poca làn ‘pieces of eight’ agus ‘aodach brèagha, dearg’. Aig deireadh an artaigeil bha ‘Chan eil cead againn a dhol a choimhead air a’ chiste, no dealbhan a thogail, gun luaidh air a fosgladh. Dè tha an Caiptean a’ falach?’
+
+Nuair a chunnaic mi mo charaid a-rithist thog mi an cuspair. Thòisich e a’ gàireachdainn.
+
+“Buail fod chasan a’ ghòraich sin,” ars esan. “Caimbeulach a sgriobh e. Nach eil fios agad air an rud a thuirt Shakespeare: ‘What’s in a name? A Campbell by any other name would stink.’ Thàinig am bleigeard an seo a’ smaoineachadh gu faigheadh e cead dealbhan a thogail air a h-uile càil a tha am broinn mo chiste-mhara. Thug mi dha dathadh is dà thionndadh.
+
+“Chan eil guth ann an eachdraidh Bliadhna a’ Phrionnsa air litrichean leannanachd gu Fionnghal.
+
+[TD 39]
+
+’S e thug gàire orm na ‘pieces of eight’. Tha mac-meanmhain bheòthail aig Mata. Tha e air a bhith a’ leughadh Treasure Island.
+
+“Nach eil e glè iongantach nach tàing fiù litir-taing bho Theàrlach gu Fionnghal. Bha e beò fada an dèidh dhaibh dealachadh.”
+
+“Chan eil e a’ cur iongantais orm idir. Bleigeard a bh’ ann. Nuair a bha feum aig oirre, gheall e dhi nach dìochuimhnicheadh e gu bràth i. Ach sin mar a bha esan a’ dèiligeadh ris a h-uile duine a chuidich e. Na bheachd-san bu chòir dhaibhsan a bhith taingeil gu robh e a’ ceadachadh dhaibh a chuideachadh. Nach e Dia fhèin a rinn na Phrionnsa e?”
+
+Nuair a dh’fhalbh mi thàinig Màiri a-mach còmhla rium. Bha àbhachdas na sùilean.
+
+“Càit a bheil a’ chiste?” dh’fhaighnich mi.
+
+“Shuas an staidhre,” ars ise. “Nuair a dh’fhàs a fhradharc dona chuir e suas i. Chan fhaigheadh e air na litrichean leannanachd a leughadh.”
+
+“Na leugh thu fhèin iad?” Bha mi cho eòlach air Màiri ’s gun deighinn cho dàna ri seo oirre.
+
+“Leugh,” ars ise, agus thòisich i a’ gàireachdainn. Bha aimhleas cuideachd anns na sùilean gorma aice.
+
+“A bheil … A bheil guth air Fionnghal?”
+
+“Tha,” ars ise gun fiù faileas imcheiste, agus phut i gu sùgrach air falbh mi. “Innisidh mi dhut mun deidhinn uaireigin.”
+
+Dh’fhàg mi i a’ smaoineachadh gur dòcha gu robh barrachd fìrinn anns a’ phàipear-naidheachd na bha an Caiptean deònach aideachadh. Ach cha b’ fhada gus na cho-dhùin mi gur ann a bha Màiri a’ tarraing asam.
+
+Mu sheachdain an dèidh seo thàinig litir dhan oifis againn bhon bhean-phòsta Diana Seymour-Cooke, à
+
+[TD 40]
+
+Sasainn, ag innse gur e bràthair a màthar a bha sa Chaiptean agus nach robh dlùth-chàirdean aige ach i fhèin. Bha i air cluinntinn nach robh sinn air toirt dha na goireasan bu chòir a bhith aig duine dall. Bha i an dòchas gun ceartaicheadh sinn seo gun dàil gus nach biodh aice ri dhol gu lagh.
+
+Sgrìobh mi litir ghasta, mhodhail thuice, ag ràdh gun thairg sinn dhan Chaiptean gach cuideachadh a bha an lagh ag iarraidh, agus nach robh e idir buileach dall mar a bha i a’ smaoineachadh. Dh’innis mi seo do Mhàiri an ath uair a chunnaic mi i. “Sgriobh i thugamsa cuideachd,” ars ise, agus sheall i an litir dhomh.
+
+Bha e soilleir gun chreid Diana a h-uile facal a bha sa phàipear-naidheachd. Bha i ag ràdh gu robh thìde bràthair a màthar a chur a thaigh sheann daoine ‘far am faigheadh e grèidheadh ceart’. Bha i air sgrìobhadh chun phàipear-naidheachd a dh’fhaighneachd an robh beachd aca dè an luach a bha sna litrichean, “Oir,” ars ise, “is mise an t-oighre, agus is mi a dh’fheumas dèiligeadh riutha.” Thuirt i mu dheidhinn na litreach agam fhìn: ‘Fine words butter no parsnip. These do-gooders are all weeds’.
+
+“Dè th’ air a h-aire?” dh’fhaighnich mi, oir cha robh mi air guth a chluinntinn a-riamh roimhe.
+
+“Pieces of eight,” arsa Màiri le gàire. “Nach eil i ag innse dhuinn gur i an t-oighre. Cha tàinig i choimhead air a’ Chaiptean ach uair no dhà a-riamh. Phòs i geamair à Yorkshire agus bhon uair sin chaill i a’ Ghàidhlig ’s tha i a’ smaoineachadh gur e ‘weed’ a tha sa h-uile duine a tha ga bruidhinn. Sgrìobh mi thuice ’s thuirt mi gu robh i air a mealladh ma bha i a’ creidsinn gu robh luach sam bith ann an ciste a’ Chaiptein. Ach cha chùm sin i gun tighinn.”
+
+[TD 41]
+
+Glè ghoirid an dèidh seo, fhuair mi fòn bho Mhàiri leis an droch naidheachd gu robh mo charaid san ospadal le stròc. Am feasgar sin thàinig Diana dhan oifis againn. Bha i mòr, reamhar, ach bha a h-aghaidh toilichte gu leòr agus bha i duilich gun tàinig i gun fios a chur thugam.
+
+“Tha mi duilich nach eil an ceannard a-staigh an-diugh,” arsa mise.
+
+“’S ann a tha mo ghnothaich riut fhèin.”
+
+Chaidh mi a dh’iarraidh sèithear dhi agus shuidh i air taobh eile a’ bhùird.
+
+“Chaidh mi dhan ospadal,” ars ise, “ach tha esan gun chòmhradh ’s gun mhothachadh. Cha d’ fhuair mi iuchar na ciste. ’S ann aig Màiri a bhios i, agus bidh mi fada nad chomain ma thig thu còmhla rium gus am faigh mi air a’ chiste fhosgladh. Tha mi cinnteach gu bheil pàipearan Gàidhlig innte. Bha an Caiptean daft mu dheidhinn a h-uile càil Gàidhlig. Cha leugh mise an cànan idir.”
+
+“Cùm ort,” arsa mise le uabhas. “Tha an Caiptean beò fhathast.”
+
+“Cha bhi e beò fada, ’s tha cabhag orm. Gheall am pàipear-naidheachd £5,000 not dhomh airson nan litrichean agus cead dealbhan a thogail air na tha sa chiste. Tha sinn air a bhith a’ bruadair mu dhol air cuairt-mara bho chionn fhada agus …”
+
+Bhuail clag a’ fòn. ’S e Màiri a bha a’ bruidhinn às an ospadal agus dh’innis i dhomh gun bhàsaich mo charaid. Nuair a dh’innis mi seo do Diana, thubhairt i, “An tig thu nise còmhla rium?”
+
+“Thig,” arsa mise. “Tha mi ag obair gu sia. Bidh Màiri air tilleadh dhachaigh an uair sin.”
+
+Bha Diana mì-fhoighidneach, ach dh’aontaich i a thighinn gu taigh a’ Chaiptein air cùl sia uairean.
+
+Choinnich Màiri sinn, oir chuir mi fios thuice gu robh
+
+[TD 42]
+
+sinn a’ tighinn, agus ’s e a’ chiad rud a thuirt Diana, “A bheil iuchar na ciste agad?”
+
+“Chan eil a’ chiste glaiste,” arsa Màiri, agus lean sinn i suas an staidhre. Ruith Diana seachad air Màiri gu far an robh a’ chiste ris a’ bhalla ri taobh an àite-teine. Thog i a mullach agus chunnaic sinn gu robh a’ chiste air a lìnigeadh le tartan, agus smaoinich mi gum b’ e seo an ‘t-aodach breagha’ a chunnaic Mata. Cha mhòr nach fhaod mi a ràdh gu robh a’ chiste falamh. Sheall Diana gu feargach ri Màiri.
+
+“De rinn thu ri na litrichean?” ars ise.
+
+“Rinn an rud a dh’iarr e fhèin orm a dhèanamh. Loisg mi iad.”
+
+“Loisg thu iad! Nach do leugh thu iad?”
+
+“Dh’innis e fhèin dhomh dè bha sa chiste. Litrichean bho leannan a bha aige bho chionn fhada agus pàipearan pearsanta.”
+
+“Nach do dh’fhàg e tiomnadh?” dh’fhaighnich mi.
+
+“Tha sin aig an fhear-lagha. Questing and Law air an t-Sràid Ard,” arsa Màiri, le gàire na sùilean.
+
+Leig Diana sìos mullach na ciste le brag fheargach. “Sin far a bheil mo ghnothaich-sa a-nise,” thuirt i, agus dh’fhalbh i.
+
+Dh’fhosgail mi a’ chiste agus na broinn chunnaic mi dà dhaga, ach cha b’ e an seòrsa a bha aig a’ Phrionnsa a bha sin idir. Chuimhnich mi gum biodh feadhainn aig a h-uile Caiptean aig aon àm. Chunnaic mi cuideachd cèis phlastaig le dual de fhalt soilleir, donn mar falt Màiri. Nuair a dh’fhosgail mi a’ chèis chunnaic mi gu robh dà dhual innte le rioban dearg a’ ceangal gach fir.
+
+“D’ fhalt fhèin?” dh’fhaighnich mi.
+
+“Agus falt mo mhàthar.”
+
+“Do mhàthar?”
+
+[TD 43]
+
+“Seadh,” ars ise. “Chan aithnich thu bho chèile iad. Agus bha an litreachadh a cheart cho cearbach ri litreachadh a’ Phrionnsa. Bha m’ athair ’s mo mhàthair a’ leannanchd fad còig bliadhna deug. Bha ise ag iarraidh air a’ mhuir fhàgail agus tuathanas a h-athar a ghabhail. Cha robh i ga choimhead ach uair no dhà sa bhliadhna. Ach bha iad a’ sgrìobhadh gu chèile a h-uile seachdain. Bha suas ri mìle litir sa chiste agus tha iad a’ dearbhadh gu robh mo mhàthair trom nuair a phòs i tuathanach, ach ’s ann leis a’ Chaiptean a bha an leanabh - mise. Bha a h-uile duine a bh’ ann uabhasach math dhòmhsa, agus fhuair mi deagh thogail. Tha iad gu lèir aig fois a-nise.”
+
+Mhothaich mi gu robh sùilean Màiri a’ sileadh agus thug mi dhi mo neapraig-pòcaid. Dh’fhosgail i preas aodaich agus thug i a-mach poca plastaig làn de bhuinn airgid, airgead coimheach a chruinnich an Caiptean air feadh an t-saoghail.
+
+“Pieces of eight,” ars ise le fiamh a’ ghàire.
+
+Mar a bha nàdarrach, ’s ann aice a dh’fhàg an Caiptean an taigh, agus mòran earrannan ann an dà chompanaidh.
+
+[TD 44]
+
+9. Cogais Ghoirt
+
+Tha còrr air dà fhichead bliadhna bho thachair an rud neònach a tha san eachdraidh sa. Aig an àm bha mo dhreuchd gam thoirt air feadh nan Eilean Siar bho Leòdhas gu Bhatarsaigh, agus bhon Eilean Sgitheanach gu Eilean nam Muc. Cha robh siubhal sna h-Eileanan an uair ud idir cho furasta ’s a tha e an-diugh. Glè thric ’s e eathraichean beaga a bhiodh gam thoirt bho eilean gu eilean, agus ’s ann a’ feitheamh ri bàta dhen t-seòrsa a bha mi am feasgar ud.
+
+Ged a bha a’ ghrian air a dhol fodha, bha am feasgar blàth, ciùin, agus bha beagan de cheò air cruinneachadh sna h-àitichean ìosal. Bha mi nam shuidhe air bruaich uaine ri taobh cidhe beag. Bha am muir mar glainne agus an t-sàmhchair cho domhainn ’s gu saoilinn nach robh duine air an t-saoghal ach mi fhìn. Cha b’ fhada gus am faca mi gu robh aon duine eile ann co-dhiù. Dhìrich e a-mach à lag faisg air a’ chidhe anns an robh ceò air laighe, ’s shuidh e rim thaobh agus chuir e fàilte orm.
+
+“Tha fios a’m cò thu,” ars esan, “agus gur ann a-mach bho ionad nan dall a tha thu, oir tha mo phiuthar dall agus bidh tu a’ tadhal oirre. Tha fios agam cuideachd gu dè bha thu a’ dèanamh sa chogadh agus cho tric ’s a bha do bheatha ann an cunnart. Mar sin tha fios a’m gun tuig thu mo shuidheachadh fhìn, agus ma dh’innseas tu do dhuine eile e, gun dèan thu e ann an dòigh anns nach aithnich iad cò air a tha thu a’ bruidhinn. Cha do dh’innis mi do dhuine a-riamh roimhe e, oir ’s e droch fheum a dhèanadh iad dheth. Tha mi an dòchas nach sàraich mi thu.”
+
+Sheall e rium le ceist na shùilean agus mhothaich mi
+
+[TD 45]
+
+gu robh làrach dearg air taobh aghaidh far an deach an craiceann a losgadh. Ged a rinn an lannsair obair mhìorbhaileach, bha ìomhaigh an duine air a milleadh. Thuirt mi ris nach robh cabhag sam bith orm, oir bha deagh fhios agam gum biodh am fear-aiseig fada air dheireadh.
+
+“Uill,” arsa mo charaid, “nuair a bha mise san sgoil bha sgeulachd san leabhar-leughaidh againn agus tha cuimhne làidir agam oirre fhathast.” ’S e brìgh na sgeòil sa gu robh dà charaid ag obair aig àirde mhòir air beulaibh taighe nuair a bhris an sgafal fon casan. Ghabh an dithis grèim air ròpa a bha ceangailte ri dèile. Bha an dèile a’ sìneadh a-mach bhon phàirt dhen sgafal a bha na sheasamh. ’S e Pàdraig a bh’ air an fhear a bha leth-shean agus Iain air an fhear eile, a bha òg.
+
+Lùb an dèile agus rinn i brag. Bha a h-uile coltas gu robh i a’ dol a bhriseadh. Tharraing Iain an ròpa suas agus cheangail e e mu thimcheall Phàdraig. “Tha thusa le bean is teaghlach,” ars esan, “ach chan eil duine an urra riumsa ach mi fhìn.” Leig e an uair sin às a ghrèim. Chunnaic feadhainn mar a thachair agus chaidh Pàdraig a shàbhaladh.
+
+“Dè ghabhadh a bhith na b’ uaisle na sin?” arsa mo chompanach.
+
+“Uill,” arsa mise, “nach tuirt Crìosd, ‘Gràdh nas mò na seo chan eil aig neach air bith, gu leigeadh duine anam sìos airson a chàirdean’.” Ach cha robh mi a’ tuigsinn gu dè an tac air an robh mo nàbaidh.
+
+“Bheil sin anns a’ Bhìoball?” dh’fhaighnich e.
+
+“Tha, ach cuimhnich gur e a leugh thu stòraidh anns an leabhar-sgoile. Chan eil gaisgeachd dhen t-seòrsa sin a’ tachairt a h-uile latha idir.”
+
+Bha mi a’ feuchainn ri dèanamh a-mach gu dè a bha
+
+[TD 46]
+
+air inntinn an duine sa. An e argamaid a bha e ag iarraidh? No an robh e airson gum bruidhninn air gaisgich a thachair rium fhìn? Thuirt mi an uair sin, “Chan eil e comasach do dhuine sam bith innse dè dhèanadh e fhèin ann an suidheachadh dhen t-seòrsa sin. Chuala mi uair is uair daoine a’ faighneachd, nam faiceadh tu do dhà leanabh ann an cunnart a bhith air am bàthadh, agus gun comas agad ach aon a shàbhaladh, dè fear a shàbhaladh tu? Ceist gun chiall tha sin.”
+
+“Tha e iongantach gun tug thu iomradh air bàthadh,” ars esan, “oir sin an cuspair a tha mi airson a thogail riut. Bha mi ann an suidheachadh aig àm a’ chogaidh a tha air mo chogais fhathast, agus chan eil uair a smaoinicheas mi air nach eil stòraidh an leabhair-sgoile a’ tighinn gam dhìteadh.”
+
+B’ ann a’ seòladh a bha e, agus bhuail dà thoirpìodo am bàta anns an robh e. Chaidh an t-soitheach na teine agus chaidh an ola a dh’fhalbh aiste na teine cuideachd, ’s bha i a’ sgaoileadh air uachdar na mara. Cha robh tìde aig na bha beò càil a dhèanamh ach leum dhan mhuir. Nuair a thàinig mo chompanach an àirde bha an caraid a b’ fheàrr a bh’ aige ri thaobh. Chan e mhàin gur e caraid math a bha seo, ach ’s e nàbaidh bun na h-ursainne a bh’ ann aig an dachaigh. Uill, ghabh e grèim bàis air gàirdean mo chompanaich, oir cha robh snàmh aige.
+
+“Cha do smaoinich mi idir gu dè bha mi a’ dèanamh,” ars an duine rium. “Cha robh càil air m’ inntinn ach faighinn air falbh bhon teine, agus bhuail mi mo charaid mun aghaidh le mo dhòrn, gus na leig e às mi. Mar a tha thu a’ coimhead, ghlac an teine mi, ach fhuair mi air falbh, agus thog eathar mi. Chaidh mo charaid a chall, agus cha robh fois aig mo chogais bhon là sin.”
+
+“Cha do rinn thu ach mar a dhèanadh duine sam bith
+
+[TD 47]
+
+anns an t-suidheachadh sin,” arsa mise, airson cofhurtachd a thoirt dha. “Cha robh dòigh agad air do charaid a shàbhaladh.”
+
+“’S e tha gam ghonadh nach do dh’fheuch mi.” Dh’èirich e agus dh’fhàg e mi. “B’ fheàirrde mi bruidhinn riut,” ars esan anns an dealachadh. Chaidh e às mo shealladh dhan laig cheòthaich às an tàinig e.
+
+Cha robh am fear-aiseig agam ach uair a thìde gu leth air dheireadh - tha sin faisg air a bhith tràthail sna h-Eileanan - agus thug mi iomradh air mo chompanach, gun guth a thoirt air an rud a bha a’ cur dragh air a chogais. “Dè an seòrsa duine a bh’ ann?” arsa fear an aiseig.
+
+“Tha e beagan nas aosta na mi fhìn,” arsa mise, “’s chaidh an aghaidh aige a losgadh sa chogadh.”
+
+Cha tuirt am fear-aiseig càil, ach thug e sùil glè neònach orm. Chan fhaigh duine air mòran bruidhinn a dhèanamh sna bàtaichean beaga ud le glagadaich an inneil, ach nuair a bha sinn a’ dealachadh thuirt fear a’ bhàta rium: “Chan eil fhios a’m, a Dhòmhnaill, gu dè do bheachd air gnothaichean os-nàdarrach, ach feumaidh mi innse dhut gun deach an duine a chunnaic thu adhlacadh an-dè.”
+
+[TD 48]
+
+10. Cruaidh-fhortan Bhriain
+
+Bha mi eadar Peairt agus Baile Chloichridh nuair a chunnaic mi an duine am meadhan an rathaid. Cha robh aodach air ach briogais is lèine, ged a bha a’ mhadainn fuar. Thug mi a-steach dhan chàr e agus bha e follaiseach gu robh e ann an àmhghair. Bha e air leth modhail, a’ toirt ‘Sir’ dhomh glè thric. Chan eil mòran de dhaoine òga a bheir urram dhan aois an-diugh. “Chan eil sibh a’ dol a chreidsinn seo,” ars esan. “’S e leum a-mach à trèana Lunnainn a rinn mi.”
+
+“Carson?” dh’fhaighnich mi.
+
+“Sin an rud nach creid sibh. Bha mi nam aonar aig a’ bhòrd a’ gabhail mo bhìdh nuair a thàinig nighean a shuidhe aig taobh eile a’ bhùird. Chan fhaca mi gin a-riamh cho àlainn. Thairg mi glainne searaidh dhi ach thuirt i gu robh rud na b’ fheàrr na sin aice na seòmar, agus sin far an deach sinn às dèidh ar dìnneir. Tha mi cinnteach nach do ghabh mi ach dà ghlainne uisge-beatha, ach feumaidh gu robh barrachd air uisge-beatha annta. Nuair a dhùisg mi bha mi anns an leabaidh agus cha robh sgeul oirrese. Cha robh sgeul air mo sheacaid a bharrachd, no mo cheas ’s fiù an t-uaireadair a bha air caol mo dhùirn. Bha dà cheud not nam sporan.”
+
+“Bheil thu airson gu stad mi aig a’ chiad fòn gus an innis thu seo dhan phoileas?”
+
+“Chan eil agam na phàigheadh sin fhèin.”
+
+“Pàighidh mi fhìn e.”
+
+“Mòran taing, ach cha bhiodh e gu feum sam bith dhomh. ’S e a dh’fheumas mi àite anns am fuirich mi airson là no dhà gus an tig airgead bhom athair. Ach chan aithnich mi duine nas fhaisge na Dùn Eideann.”
+
+[TD 49]
+
+“Cha bhi sinn fada a’ lorg taigh-òsta nuair a ruigeas sin Baile Chloichridh.”
+
+Shaoil mi gun d’ fhuair an gille faochadh. Thug mi dha £50 agus cha b’ urrainn duine a bhith cho taingeil. Thug mi dha mo leabhar-notaichean agus sgrìobh e ainm - Brian Simpson - agus a sheòladh - The Anchorage, Harley Street, London. Chuir e àireamh na fòn ann cuideachd. Dh’innis e dhomh gur e dotair a bha na athair, an Dr. Simon Simpson, agus gun cluinninn uaithe a dh’aithghearr. Thug mi an uair sin dha m’ ainm agus mo sheòladh.
+
+Bha sinn fhathast far na thog mi e, faisg air taigh beag le càr dearg aig a cheann. Shaoil mi gur e taigh geamair a bh’ ann: bha an t-àite cho iomallach. “Na sheall thu a bheil duine anns an taigh sin?” dh’fhaighnich mi.
+
+“Sin a’ chiad rud a rinn mi. Stad an trèana ge bith carson. Chan eil stèisean an seo idir. Chunna mi an taigh agus leum mi a-mach a’ smaoineachadh gum biodh fòn ann. Smaoinich mi air briseadh a-steach ach cha chòrdadh sin rim athair idir. Bha e feumail dhòmhsa gun stad sibh.”
+
+“Bidh am poileas ag iarraidh ort dealbh a dhèanamh air an nighinn.”
+
+“O, tha i bòidheach! Sùilean mòra gorma a’ danns le aoibhneas, falt tiugh, donn sìos gu guailnean, aodach daor, snasail, agus bodhaig cho grinn … Bheil sibh a’ creidsinn ann an gaol a’ chiad seallaidh?”
+
+“Tha, ach bu chaomh leam sealltainn a-rithist.”
+
+“Tha sibh nas glice agus nas eòlaiche na mise. Nach mi bha gòrach a’ smaoineachadh gun taghadh nighean dhen t-seòrsa mise air mo shon fhìn?”
+
+“Cha leig thu a leas a bhith cur coire ort fhèin. ’S iongantach gu bheil balach ann nach robh air an
+
+[TD 50]
+
+dearbh rud a dhèanamh.”
+
+Bha e greis mhòr sàmhach. “Bheil fhios agaibh,” ars esan, mu dheireadh, “nan tachradh i rium an-dràsta, chuireadh i na dh’fhuiling mi às mo chuimhne. Tha e duilich a chreidsinn gu bheil nighean cho àlainn cho eucorach.”
+
+Leig mi a-mach e aig a’ chiad taigh-òsta a chunnaic mi agus abair gun tug e taing dhomh. Cha robh mi eòlach sa bhaile agus nuair a dh’fhàg mi Brian ’s ann an rathad ceàrr a chaidh mi. Thionndaidh mi an càr agus mhothaich mi gu robh càr beag dearg air tighinn chun an taigh-òsta. Anns an dol seachad dhomh chunna mi gu robh nighean sa chàr agus duine ri taobh. Chuimhnich mi an uair sin gu robh càr beag air a bhith gam leantainn o chionn greis, ach bha cabhag orm agus ghabh mi romham gu Caol Acain airson an t-aiseag fhaighinn a Steòrnabhagh. Cha do smaoinich mi aon uair gur e eucorach a bha anns a’ ghille a bha coimhead cho ceart, agus a bha toirt ‘Sir’ dhomh a h-uile turas a bhruidhinneadh e rium.
+
+Nuair a fhuair mi dhachaigh, chuir mi fòn chun na h-àireimh a thug Brian dhomh, ach cha robh a leithid a dh’àireamh ann. Fhuair mi a-mach glè aithghearr nach robh an Dr. Simon Simpson ann a bharrachd. Ach ged a bha fianais cho soilleir agam gun deach Brian nam mhuinchill, bha dòchas agam gun cluinninn uaithe. Agus rinn mi sin. Thàinig cairt is aon fhacal sgrìobhte oirre: ‘Sucker’.
+
+Tha mi a’ creidsinn gu robh an dithis ud a’ smaoineachadh gu robh an eucoir a bha iad a’ dèanamh coileanta, agus is iongantach gu robh am poileas air a lorg gu bràth mura b’ e aon rud neònach. Ged nach robh cuimhne agam air na litrichean a bha air a’ chàr dhearg, ma mhothaich mi dhaibh idir, bha deagh
+
+[TD 51]
+
+chuimhne agam air an àireamh. ’S i àireamh na fòn againn fhìn a bh’ ann. ’S e sin bu choireach gun mhothaich mi dhi idir. Nuair a dh’innis mi seo dhan phoileas, lorg iad an càr beag dearg aig an taigh aig na thog mi Brian, agus bha an dà eucorach an sin cuideachd.
+
+Saoilidh mi gu robh Brian air beòshlaint na b’ fheàrr a dhèanamh mar chleasaiche.
+
+[TD 52]
+
+11. Dà Chaora Dhubh
+
+Chuala a h-uile duine sa choimhearsnachd againn mu dheidhinn Sandaidh an t-Seòladair agus a charaid Uisdean a’ Ghlinne, ged nach robh guth orra ann am pàipear-naidheachd. ’S e an nathair-nimhe a bhiodh aig mo sheanmhair air Sandaidh agus am mearbal beag buidhe air Uisdean. Ann an cumadh cha robh iad coltach ri chèile idir. Bha Sandaidh meadhanach àrd, caol, le falt dubh agus aghaidh dhorch, bhiorach, ach bha Uisdean beag, le falt bàn is sùilean gorma, neo-chiontach. Ann an nàdar bha iad co-ionnan. ’S e slaightear a bha anns gach fear.
+
+Mus do dh’fhàg iad an sgoil - agus dh’fhàg iad i cho luath ’s a bha cead aca - bha iad a’ smocaigeadh agus a’ goid air am pàrantan airson toiteanan a cheannach. Chuir iad eòlas air an deoch-làidir glè òg. Cha robh iad glè dheònach fallas a chall ag obair, ach nuair a choisneadh iad dhà no trì notaichean, ghabhadh an t-airgead teas nam pòcaidean gus am faigheadh iad toitean is botal. Cha robh iad ach bliadhna air fhichead a dh’aois nuair a thòisich iad ar ceàrrachas. Bhiodh iad a’ cur geall air na h-eich tron phost, rud nach do rinn duine a-riamh roimhe san sgìre againne. Mar a thachras glè thric, thàinig an ceàrrachas gu bhith na bheò-ghlacadh a bha a’ slugadh a h-uile sgillinn a bha iad a’ cosnadh ag obair air talamh, arbhar is mòine. Sin nuair a rinn iad an eucoir agus an aingidheachd a b’ uabhasaiche a thachair a-riamh sa Chlachan.
+
+Aig an àm (1963) bha dà bhùth bheag anns a’ bhaile agus chreach iad na dhà an aon oidhche. Gu mì-fhortanach dhaibhsan, chaidh an coimhead agus an aith-
+
+[TD 53]
+
+neachadh. Aig an dara bùth chun deach iad bha an ceannaiche agus a bhean nan dùisg, oir bha an leanabh aca tinn agus bha iad a’ feitheamh ris an dotair. Chuala iad am fuaim a rinn na balaich a’ briseadh doras na bùtha - seada bheag dhubh ri taobh an taighe - agus thàinig iad a-mach. Aig an aon àm thàinig an dotair agus chunnaic e iad ann an solais a’ chàir.
+
+Bha na mèirlich a’ smaoineachadh nan deigheadh iad dhachaigh gum biodh am poileasman aig an doras glè aithghearr. Mar sin dh’fhalbh iad a Ghlaschu. Ach cha deach na ceannaichean gu lagh idir. Gheall pàrantan nan gillean gum pàigheadh iad airson na chaidh a ghoid. Cha robh e comasach dhaibh sin a dhèanamh anns a’ bhad, ach reic iad dhà no trì bheathaichean agus phàigh iad a h-uile sgillinn. Bha na fir-bùtha riaraichte le sin, agus ged a bha a’ choimhearsnachd air a nàrachadh, cha robh guth air a’ chùis ann am pàipear-naidheachd no air rèidio.
+
+Bha co-ogha aig Sandaidh pòsta an Glaschu agus thug an duine ’s a bhean rum is biadh dha na balaich, ged a chuala iad an ùine ghoirid mun eucoir a rinn iad. ’S e Ailean Rosach a bh’ air co-ogha Shandaidh agus bha e na cheann air an armlann a bha an uair ud an Druim Athaisidh. Fhuair e obair dha na balaich ann an taigh-seinnse a bha aig caraid dha air Sràid Earra-Ghàidheal. Lorg iad fhèin flat bheag air mhàl a bha faisg air an taigh-seinnse. Nuair a chuala sinn seo sa Chlachan, bha dòchas againn gu robh iad air gliocas a ghlacadh, ach cha chreideadh mo sheanmhair sin idir. “’S e a tha sa cheàrrachas galair,” ars ise, “agus chan eil leigheas ann dha.”
+
+Bha a’ chailleach ceart. Cha b’ fheàirrde na gillean gur e ceàrraiche a bh’ ann am Mgr. Grey leis an robh an taigh-seinnse. Ged nach robh ùidh aigesan ann an nì ach anns
+
+[TD 54]
+
+na h-eich, bha e mion-eòlach air a h-uile seòrsa ceàrrachais a bha am baile mòr Ghlaschu. “Tha iomadh dòigh air d’ airgead a chall sa bhaile sa,” chanadh e. Ann an ùine nach robh fada bha na gillean an sàs anns a h-uile seòrsa ceàrrachais a bh’ ann. Nan còmhradh cha robh ach aon chuspair. Cha robh iad a’ leughadh facal ach facal a bha ceangailte ri ceàrrachas. Nuair a fhuair iad am flat bhiodh iad a’ toirt clann-nighean ann, agus bhon chloinn-nighean fhuair iad eòlas air drogaichean, dìreach mar a fhuair Adhamh eòlas air meas na craoibhe a bha am meadhan a’ ghàrraidh.
+
+’S e pàigheadh bochd a tha aig neach a tha air cùl bàir, agus ged a choisinn na balaich dhà no trì notaichean uair is uair air eich, coin is pools cha robh sgillinn a’ fuireach nam pòcaid. Gu dearbha, bha iad tric ann am fiachan. Ach ’s e na cairtean-cluiche a chuir na gillean leis an leathad. Cha robh fios aca cho sleamhainn ’s a bha a’ bhruthach air an robh iad.
+
+Bha Uisdean air leth ealanta a’ cluiche air cairtean. Shaoileadh duine gu robh na cairtean a’ tighinn beò na làmhan. Mus deach e a Ghlaschu, bha paca aige a bha air a chomharrachadh airson foill a dhèanamh agus thug e not no dhà bho bhalaich aineolach aig an taigh, ach bha e a-nise còmhla ri feadhainn a bha a’ cluiche airson airgead mòr, agus cha leigeadh iad leis a phaca fhèin a chleachdadh. A dh’aindeoin sin, chaidh e an lùib muinntir nan geall mòr agus chaill e a h-uile sgillinn a bha aige ann an ùine nach robh glè fhada.
+
+Ach dh’innis iad dha nach leigeadh sin a leas dragh a dhèanamh dha, oir bha iasad furasta fhaighinn agus dh’fhaodadh gun coisneadh e air ais na chaill e. Fhuair e £250 bho dhuine air an robh Jock Wallace gun càil a dhèanamh ach ainm a sgrìobhadh air pàipear. Cha do
+
+[TD 55]
+
+rinn e fìù am pàipear a leughadh. Cha robh e air an sgrìobhadh a thuigsinn ged a bhiodh e air a leughadh. Ach leugh Sandaidh e agus thuirt e, “Feumaidh tu seo a phàigheadh ann am bliadhna le riadh leth-cheud per cent.”
+
+“Dè tha sin a’ ciallachadh?”
+
+“Tha gum bi agad ri pàigheadh trì cheud ’s trì fichead nota ’s a còig deug. A bheil thu a’ tuigsinn dè tha thu air a chur mud amhaich?”
+
+Cha robh Uisdean ga thuigsinn. Mar a h-uile ceàrraiche bha e ga mhealladh fhèin gun dèanadh e fortan leis an ath gheall. Nuair a dh’innis e do Mhgr. Grey mar a bha, chrath e a cheann. “Cha ghabhainn gnothaich ri Jock Wallace,” ars esan. “Siorc a th’ ann. ’S e an t-iasadaiche as an-iochdmhoire a tha ’n Glaschu.”
+
+’S ann a’ call bu tric’ a bha Uisdean, agus ged a bha e fhèin is Sandaidh a’ cosnadh beagan an-dràsta ’s a-rithist, ’s ann a’ dol dhan toll a bha iad am bitheantas. Aig ceann na bliadhna bha iad le chèile ann am fiachan, ach ’s e Uisdean a bha sa chunnart. Cha robh air Sandaidh ach fiachan beaga airson biadh, deoch-làidir is drogaichean.
+
+Thàinig an là a bha aig Uisdean ris an t-iasad a phàigheadh ach cha do chuir duine dragh air. An ath fheasgar thàinig nighean òg, chiatach chun an dorais agus dh’iarr i còmhradh air Uisdean. “Tha fios agam dhut bho Jock Wallace,” ars ise. “Tha e a’ toirt dhut gu meadhan-latha Disathairne airson na fiachan a tha aige ort a phàigheadh. Mura dèan thu sin, chan e mise a thig a choimhead ort idir.” Dh’fhalbh i mar a thàinig i, le gàire air a h-aodann.
+
+An ceann greis thuirt Sandaidh, “Bha dùil agam ri rud dhen t-seòrsa agus tha plana agam.”
+
+“Dè ’m plana?” ars Uisdean, agus e glè eu-dòchasach.
+
+[TD 56]
+
+“Feumaidh tu thu fhèin a chrochadh!”
+
+“Chan e àm airson fealla-dhà a tha seo idir.”
+
+“Chan e sin a th’ ann. Eist thusa agus chì thu gur e an aon dòigh a nì thu a’ chùis air Wallace.”
+
+’S e am plana a bha aig Sandaidh gun tugadh e a chreidsinn air Jock Wallace gun chuir Uisdean às dha fhèin. Bha e air crios làidir a dhèanamh airson a dhol timcheall broilleach a charaid fo aodach. Cheangail e ròpa-caol làidir ris a’ chrios agus dhual e sin anns an ròpa thiugh a bhiodh mu amhaich. ’S ann air an ròpa chaol sa a thigeadh an cudrom nuair a leigeadh Uisdean às e fheìn bho bheul an amair-ionnlaid. Chuireadh Sandaidh a’ choire air goiriola Wallace agus thòisicheadh e ag èigheachd “Murt! Poileas!” gus an ruitheadh an goiriola air falbh.
+
+Bha Uisdean ag èisteachd le iongantas. “Tha sin uabhasach innleachdach,” ars esan. “Ach nach fhaod mi dhol air falach an taigh do chàirdean …”
+
+“Bhiodh grèim aca ort mus fhaigheadh tu tarsainn an rathaid. Ach nuair a chluinneas Wallace gu bheil thu marbh, dubhaidh e mach an t-iasad ’s thèid sinne a Dhùn Eideann.”
+
+B’ e an ath rud am plana a dhearbhadh, agus chuir iad gnothaichean air dòigh airson Uisdean a ‘chrochadh’. Bha iad a’ gàireachdainn a’ dèanamh sin. Thuirt Uisdean nuair a bha e ‘crochte’: “Cuiridh mi geall riut gur e seo a’ chiad uair a dhubh Wallace iasad a-mach.”
+
+“Cuiridh mise geall ri Mgr. Grey,” arsa Sandaidh, “nach fhaigh Wallace sgillinn bhuat.”
+
+“Dh’fhaodadh sinn seo a dhèanamh tric,” ars Uisdean. “Crochaidh mis’ thusa an ath thuras.”
+
+“Bheir sinn leinn an dubhan,” arsa Sandaidh, “’s faodaidh sinn a chleachdadh ann an rum sam bith.” Bha
+
+[TD 57]
+
+e air dubhan làidir a chur am mullach an t-seòmair.
+
+Aig aon uair deug bha Uisdean air a ‘chrochadh’. “Cùm do cheann gu aon taobh,” arsa Sandaidh, “gus an saoil e gu bheil d’ amhaich briste.”
+
+Air a’ mhionaid aig meadhan-latha thàinig dà ghoiriola chun an dorais, daoine mòra, gruamach, le feusag dhà no trì làithean. “Cait a bheil e?” dh’fhaighnich fear.
+
+“Tha e san rum-ionnlaid,” arsa Sandaidh. “Cha bhi e fada.”
+
+Chaidh iad gu doras an ruma ’s thòisich fear ga bhualadh le dhòrn ’s ag èigheachd, “Fosgail an doras no nì mi bloighean dheth.”
+
+“Chan eil glas air an doras,” arsa Sandaidh.
+
+“Chaidh an goiriola a-steach. “O, Thighearna!” dh’èigh e. “Tha mac na galla air e fhèin a chrochadh.”
+
+Thòisich Sandaidh ag èigheachd gur iadsan a mhurt e, ach phut an goiriola eile a-mach às an rum e. “Tost!” ars esan, “air neo bidh tu cho marbh ris fhèin.” Thug a’ chiad fhear a-mach sgian agus leum e gu beul an amair. Gu mì-fhortanach ’s e an ròpa caol a gheàrr e an toiseach agus thuit Uisdean mu òirleach, ’s thàinig an cudrom air amhaich. Ghlac am fear a bha air an làr casan Uisdein ’s bhuail a cheann an còrnair an amair ’s thàinig e gu làr gun mhothachadh.
+
+Bha Sandaidh am bàrr na staidhre ag èigheachd “Murt! Poileas!” gus na ruith an dà ghoiriola a-mach. Chuir e an uair sin an crios agus an ròpa caol air falach mus tàinig ambaileans.
+
+Bha Uisdean greis mhòr san ospadal mus tàinig a mhothachadh air ais. Bha e air a leòn sa cheann agus san amhaich. Cha d’ fhuair e a-riamh thairis air. Bha e glè bhaoth agus gle dhùr bhon àm ud. Nuair a thill a mhothachadh thug Sandaidh dha £50. “Carson a tha seo?”
+
+[TD 58]
+
+dh’fhaighnich e.
+
+“Nach tuirt mi riut gun cuirinn geall ri Mgr. Grey nach fhaigheadh Wallace sgillinn bhuat ’s gu feumadh e an t-iasad a dhubhadh a-mach.”
+
+“Tà, theab thu mis’ a chrochadh airson do gheall.”
+
+“Ged a bhiodh tu marbh bha mi air an geall a chosnadh. Ceud not.”
+
+Chaidh Uisdean a chur dhachaigh air itealan-eiridinn agus chuir an t-ospadal Sandaidh còmhla ris airson coimhead às a dhèidh. Bha iad le chèile glè dheònach sin a dhèanamh, oir bha iad ann am fiachan thall ’s a-bhos. Anns a’ Chlachan a rinn iad a nàrachadh bha iad sàbhailt bho leithid Wallace.
+
+Bha iad air ais far na thòisich iad, ag obair an-dràsta ’s a-rithist airson tuarasdal, agus a’ caitheamh sin air eich, pools is uisge-beatha.
+
+San t-samhradh bha iad a’ todhaigeadh bhuntàta sa Chlachan nuair a dh’fhàs an t-each cuagach. “’S e clach bheag a tha ga ghoirteachadh,” ars Uisdean.
+
+“Cuiridh mi geall riut,” arsa Sandaidh, “gur e cruidhe a chaill e. Botal uisge-beatha.”
+
+“Seall ri cas a’ bheathaich, ma-tà.”
+
+Chaidh Sandaidh, a bha an ceann an eich, air ais airson a’ ghreallag fhosgladh, agus nuair a dh’fheuch e ri cas-dheiridh an eich a thogail, thug am beathach breab dha mun cheann. Nuair a thill e às an ospadal bha e cho baoth is cho dùr ri Uisdean. Tha iad an-diugh air am meas mar dhà thruaghan sa Chlachan.
+
+[TD 59]
+
+12. Dìoghaltas Syd Scot
+
+’S ann à Freemantle a fhuair Syd Scot an naidheachd uabhasach. Bha e na sheòladair air a’ bhàta-cargu Langitoto, a sheòl à Glaschu. Cha robh port dhan deigheadh e nach biodh litir no dhà a’ feitheamh ris: litrichean gràdhach ciatach bho bhean. Bhiodh dhà no thrì fhacail bho Monica, an aon leanabh a bha aca, anns na litrichean. Bha ise mu dheich bliadhna a dh’aois aig an àm, agus bha gaol mòr aig Syd oirre. ’S ann mu deidhinn a bha an naidheachd uabhasach. Bha cuideigin air a h-èigneachadh air a slighe dhachaigh às an sgoil.
+
+Bha pìos de phàipear-naidheachd san litir ag innse mar a thachair dhan leanabh. Thug an duine dhan chàr i, ach an àite a’ toirt dhachaigh chaidh e leatha gu àite preasach agus dh’fhàg e an sin i leth-mharbh. ’S e fear a bha a-muigh cuairt leis a’ chù a fhuair i agus a chuir fios chun phoileas.
+
+Mhothaich Monica dha rudan a bha feumail dhan phoileas. ’S e là blàth a bh’ ann agus cha robh seacaid air an eucorach. ’S e lèine le gàirdeanan goirid a bh’ air agus chunnaic an leanabh gu robh tatù air a ghàirdean chlì: dealbh bàta-siùil. Ghlèidh i cuimhne air àireamh a chàir cuideachd, oir ’s e àireamh an taighe aca fhèin a bh’ ann: 222. Bha am poileas a’ coimhead airson Fiat bheag dhearg, “an aon seòrsa ri càr bràthair m’ athar,” arsa Monica.
+
+Chuir na leugh Syd na thuaineal e. Bha inntinn bàn a’ coimhead ris an litir. Smaoinich e an uair sin cho tapaidh ’s a bha an leanabh a mhothaich dha na rudan a dh’innis i ged a bha i fhèin an àmhghar cho mòr. Bha a chridhe goirt a’ smaoineachadh oirre, agus chunnaic e le
+
+[TD 60]
+
+sùil inntinn a h-uile rud sgreataidh a dh’fhuiling i. Bha e a’ cur coire air fhèin. Nan robh e air fuireach san eilean an àite a dhachaigh a dhèanamh an Glaschu … Cha do thachair càil cho oillteil san eilean a-riamh. Ged nach tuirt a bhean guth san litir mu dheidhinn, bha fios aige gu robh seo air a h-inntinn-se cuideachd. Cha robh am baile mòr a’ tighinn rithe.
+
+Bha cargu aig an Langitoto airson Launceston an Tasmania agus ràinig Syd am port sin gun leigeil ris do dhuine air bòrd cho troimh-chèile ’s a bha e. Bha litir an sin bho Sheònaid, a bhean, leis an naidheachd gu robh an t-eucorach an grèim aig a’ phoileas. ’S e Harry Heyford an t-ainm a bh’ air. Bha e ochd bliadhna air fhichead a dh’aois agus chaidh am Fiat a lorg aig an taigh aige. Cha do dh’innis am poileas càil ach sin. Co-dhiù, bha bràthair Syd na oifigear ann am prìosan Ghlaschu agus lorg esan barrachd mu dheidhinn Heyford. Bha e na ghille-frithealaidh ann am bàr air Sràid Earra-Ghaidheal airson dhà no thrì bhliadhnaichean mus deach e gu muir. “Cha mhothaicheadh tu dha air an t-sràid,” arsa bràthair Syd. “Chan eil càil a choltas uilebheist air. Tha e dìreach mar fhear san t-sreath. Saoilidh mise gur e balach liugach a th’ ann.” Rinn Syd dealbh air na inntinn, ach cha b’ ann liugach a bha esan ga choimhead idir. ’S ann a bha e lìgeach, carach, suarach, salach. Thòisich e a’ dèanamh plana airson Heyford a mhurt.
+
+Mus do thill Syd a Ghlaschu bha Harry Heyford sa phrìosan. Dh’aidich e a chiont. Cha robh freagairt aige dhan fhianais a bha na aghaidh. Dh’aithnich an leanabh e anns a’ bhad. Bha an tatù sònraichte. ’S e ‘the Tea-clipper Rapist’ a bh’ aig na pàipearan-naidheachd air. Cha robh cas aige air an seasadh e. Ach chaidh a mholadh airson gun dh’aidich e a chiont, oir shàbhail sin
+
+[TD 61]
+
+an leanabh bhon chruaidh-dheuchainn a dhol dhan taigh-cùirte. ’S e dà bhliadhna de phrìosan a fhuair e.
+
+Nuair a leugh Syd an litir anns an robh an naidheachd seo, rinn e snodha-gàire. “Bidh e a-muigh an ath-bhliadhna,” ars esan, “ach chan eil càil a dh’fhios aig mac an donais dè tha feitheamh ris.” Fhuair Syd a-mach bho bhràthair an là agus an uair a bha Harry Heyford a’ faighinn a-mach, agus bha e aig a’ phrìosan le càr. Bha e furasta an duine aithneachadh, oir bha a dhealbh air nochdadh anns na pàipearan-naidheachd. Lean Syd e agus, mar a bha dùil aige, rinn e dìreach air Dachaigh nan Seòladairean. Stad Syd ri thaobh air an t-sràid agus thug e dhan chàr e, dìreach mar a thug e fhèin Monica. Bha e duilich a chreidsinn gun rinn duine a bha coimhead cho stòlda an rud uabhasach a rinn e. Ach bha fios aige cho mealltach ’s a tha aghaidh an eucoraich glè thric, agus cha robh mathanas no tròcair air inntinn idir.
+
+Fhuair iad le chèile seòladh air a’ bhàta-cargu Màrham, a bha a dol gu Darwin agus iomadh port eile mus ruigeadh i Astràilia. Bha i mu chòig cheud mìle mara bho a ceann-uidhe mus robh a h-uile càil ceart airson plana Syd. Thàinig e air deic mu thrì uairean sa mhadainn. Bha gealach shlàn ann agus chunnaic e Harry Heyford na aonar a’ feuchainn ri slabhraidh a bha air fosgladh a cheangal. Thug Syd pìob luaidhe a bha e air ullachadh o chionn fhada à broilleach a sheacaid. Rinn aon bhuille a’ chùis. Thuit Heyford gun dùrd a ràdh agus phut Syd e a-mach dhan chuan. Chunnaic e an corp air a bheul fodha airson greis mus deach e às fhàire. “Chan èignich thusa leanabh tuilleadh,” ars esan ris fhèin, a’ smaoineachadh air na dh’fhuiling Monica. ’S e seòrsa de cheartas fiadhaich a th’ anns an dìoghaltas, agus sin mar a chunnaic Syd a’ chùis. Bha e glè chinnteach gur e
+
+[TD 62]
+
+marbhadh - cha b’ e murt - ceadaichte, ceart a rinn e, agus bha e a cheart cho cinnteach nach biodh fios aig duine gu bràth gun rinn e sin.
+
+Gu mì-fortanach dha Syd, bha car eile an adharc an daimh. Chaidh trì uairean a thìde seachad mus do mhothaich duine gu robh Harry Heyford a dhìth, ach ged a thionndaidh am bàta sa bhad, cha robh dòchas aig duine gu faiceadh e Heyford tuilleadh. Bha an oidhche air fàs ceòthach agus bha siorcan lìonmhor sa chuan ud.
+
+Nuair a ràinig am bàta Darwin thàinig am poileas air bòrd. Bha iasgairean aig muir a’ mhadainn ud an tòir air siorcan agus ghlac iad tè a bha deich air fhichead troigh air fad. Nuair a chroch iad an-àirde i air a h-earball thàinig gàirdean duine a-mach às a beul agus air a’ ghàirdean bha tatù eadar-dhealaichte - dealbh bàta-siùil. Rinn am poileas sgrùdadh teann air an sgioba air bòrd na Màrham, agus cha robh iad fada a’ lorg mu dheidhinn Harry Heyford agus Syd Scot. Mus robh an là seachad bha Syd an grèim aca agus casaid na aghaidh gun rinn e murt.
+
+Ceann sreath bha cùirt ann agus thàinig a h-uile càil a-mach an sin. Lorg iad an Glaschu mar a choinnich Syd agus Harry ri chèile agus gu robh deagh fhios aig Syd gur e Harry a thruaill a leanabh. Chunnaic stiùireadair a’ bhàta Syd air deic mu thrì uairean sa mhadainn, agus a rèir a’ phoilis bha adhbhar làidir aige Harry a mhurt.
+
+Ach chuir fear-lagha Syd dath eile air a’ chùis. “Chan eil càil an aghaidh an duine sa ach amharas,” ars esan. “Na thuit seòladair a-mach à long a-riamh roimhe?” Leugh e an uair sin liosta dhen fheadhainn a rinn sin. “Dè an dearbhadh a chuala sinn gu bheil Harry Heyford marbh?” dh’fhaighnich e. “Ma tha e marbh, càit a bheil an corp?” Cheasnaich e an uair sin eòlaiche a bha ainmeil
+
+[TD 63]
+
+airson an rannsachaidh a rinn e mu dheidhinn shiorcan. “An aithne dhut gun dh’ith siorc duine a-riamh?” ars esan.
+
+“Chan aithne. Chan ann airson biadh a tha siorc a’ toirt ionnsaigh air duine idir. ’S ann a tha i a’ dìon a h-àite fhèin sa chuan. Tha seo an gnè a h-uile beathaich. Tha iad airson farpaiseach sam bith a thig faisg orra a ruagadh.”
+
+“Tha fios agad gun tàinig gàirdean duine a-mach à beul na siorca seo.”
+
+“Mar as tric’ ’s e aon ghlaim a bheir siorc à duine.”
+
+“Robh feòil sam bith ann an stamag na siorca sa?”
+
+“Cha robh. Bha i làn èisg. Mar sin cha robh feum aice air biadh.”
+
+“’S dòcha gu bheil Harry Heyford beò fhathast?”
+
+“Cha do dh’ith an t-siorc ud e co-dhiù. Tha ceudan beò a chaidh a leòn le siorc.”
+
+Aig deireadh an là fhuair an diùraidh Syd neo-chiontach.
+
+Bha Syd 94 nuair a dh’innis e seo dhomh agus bha dùil agam gur e seo deireadh a sgeòil, ach bha beagan eile aige ri ràdh. “Nuair a chuir mi mo chùl ris a’ mhuir,” ars esan, “thachair rud a tha a’ dèanamh dragh dhomh fhathast. Bha sgannal ann mu dheidhinn fear-poileataics a bha ag èigneachadh chloinn-nighean òga, agus a chaidh a chur a phrìosan Dhùn Eideann. Nuair a chunnaic mi a dhealbh air an teilidh, ’s ann ri aghaidh an duine a mharbh mi a bha mi coimhead. Abair gun chlisg mi. Chuir mi fios gu mo bhràthair, a bha na àrd-oifigear sa phrìosan aig an àm, agus lorg e gur e leth-aon a bha san fhear-poileataics. Fiù nach robh an aon tatù air a ghàirdean agus bhiodh e tric an Glaschu a’ cèilidh air a bhràthair agus a’ cleachdadh Fiat a bhràthar. ’S e Teddy Heyford a chanadh iad ris. Nach eil iad ag ràdh gum bi
+
+[TD 64]
+
+dà leth-aon a’ dèanamh nan aon rudan? Robh an dithis ris an aon eucoir? No an robh Harry neo-chiontach ’s an deach e dhan phrìosan airson a bhràthair ainmeil a shàbhaladh? Cha bhi cinnt agam a chaoidh gur e an duine ceart a mharbh mi. Ach tha fios a’m a-nise gur tric a tha an dìoghaltas a’ cosg barrachd air na ’s fhiach e.”
+
+[TD 65]
+
+13. Dìomhaireachd nan Dotairean
+
+Chòrd an taigh ris an dotair anns a’ bhad am faca e an dealbh. Chòrd e na b’ fheàrr ris nuair a leugh e gu robh e ann an àite iomallach eadar dà chlachan, agus gàrradh le craobhan mu thimcheall. Thuilleadh air sin, cha b’ ann san taigh a bha an lèigh-lann, ach anns a’ chlachan bu mhotha, Càrlabhagh. Bha planaichean dìomhair aig an lighiche òg, Brian Ward.
+
+Fhuair e briseadh-dùil nuair a chunnaic e gu robh a’ phrìomh thaigh air a leudachadh agus gu robh duine ’s a bhean a’ fuireach anns an àite ùr, Ailig is Doilidh Caimbeul. Bha Ailig gun obair agus bha Doilidh daonnan tinn. Ach nuair a chaidh an dotair a choimhead orra, cha b’ ann air an slàinte a bha aire ach air am faighinn a-mach às an taigh. Bhiodh na rumannan aca anabarrach freagarrach airson a phlanaichean fhèin.
+
+Seachdain mus deach e a choimhead orra, rinn e toll tro bhalla an taighe eadar e fhèin agus iadsan, gus na ràinig e an lìnigeadh air an taobh eile. Chuir e an uair sin clag air a’ bhalla, clag aig nach robh gnothaich ris a’ fòn, ach a bha a’ dol air is dheth o àm gu àm a là is a dh’oidhche. Bha fios aige gur e neurasthenia an tinneas a bha air Doilidh, agus dh’innis e dhi nach dèanadh pilichean feum fhad ’s a bha i cho faisg air clagan na fòn. Bha esan air fòn eile a chur a-steach agus bha e cinnteach gum milleadh an clag aice an cadal air Doilidh. ’S e a dh’fheumadh ise taigh gun fòn idir agus dh’fheuchadh e ri taigh Comhairle fhaighinn dhi. Ceann sreath rinn e sin, agus nuair a fhuair Ailig obair faisg air làimh thàinig piseach air slàinte Doilidh. Bha iad le chèile a’ moladh an dotair Brian.
+
+[TD 66]
+
+Ach thachair gu robh fear-naidheachd, Sam Broom, càirdeach dha Doilidh, agus nuair a chuala e mar a bha cha b’ e an aon sealladh riuthasan a bha aige air a’ chùis. Thòisich e a’ rannsachadh. Chaidh e gu taigh an dotair agus mhothaich e gu robh doras nan Caimbeulach air a dhùnadh suas. Dhìrich e gu bàrr a’ bhalla cloiche a bha timcheall an taighe agus thog e deilbh dhen a h-uile càil a chitheadh e tro na craobhan. Chunnaic e bean an dotair aon là na sìneadh anns a’ ghrèin gun stiall oirre ach bikini. ’S e lighiche a bha innte agus ’s e ‘an Dotair Màiri’ a bhiodh aca oirre. Chunnaic e nighean mu cheithir bliadhna a dh’aois agus searbhanta leth-shean. Bhiodh na deilbh feumail nuair a dh’fhoillsicheadh e dìomhaireachd an àite. Nuair a bha a leòr de dheilbh aige, chaidh e gu doras an taighe agus bhuail e an clag.
+
+’S i an Dr Màiri a dh’fhosgail an doras. Bha dòrlach dhealbh aice agus thug i aon dha mus d’ fhuair e air bruidhinn. “Nach bu chòir nàire a bhith ort?” ars ise, agus dhùin i an doras. Nuair a sheall Sam ris an dealbh, chunnaic e gur e a dhealbh fhèin a bh’ ann, air bàrr a’ bhalla le camara. Sgrìobh e pìos nimheil sa phàipear-naidheachd. Dh’fhaighnich e carson a ruaig an dotair na Caimbeulaich. Robh an dithis ud a’ dèanamh probhadh le beathaichean? Mura robh càil aca a bha iad a’ falach, carson nach leigeadh iad a-steach e?”
+
+Rinn an Dr Brian an dearbh rud ris nach biodh dùil aig Sam. Chuir e cuireadh thuige, ann an litir chun a’ phàipeir-naidheachd, a thighinn a choimhead nan rudan a bha esan agus a bhean a’ falach. Ach ma bha e a’ smaoineachadh gun tug seo a’ ghaoth à seòl Sam Broom, bha e air a mhealladh. An ath fheasgar bhuail e an clag aig doras an dotair. ’S e an Dr Brian a choinnich ris agus shìn an dotair a làmh, ach cha do ghabh Sam i.
+
+[TD 67]
+
+“Trobhad, ma-tha,” ars an dotair. “Tha thu airson coimhead àite nan Caimbeulach.” Bha doras ùr air a dhèanamh an ceann an taighe, agus nuair a dh’fhosgail Brian e, chunnaic Sam an Dr Màiri aig amar-ionnlaid anns an robh beagan uisge. Tharraing i am plucan. “Seall a-nis mar a tha am bùrn a’ dol sìos,” arsa Brian. “Tha e dol timcheall mar làmhan a’ chleoc. Eil fhios agad gu bheil gnothach aig iom-tharraing a’ Chòras-Ghrèine ri sin? Carson nach ann an taobh eile a tha e a’ tionndadh?” Bha aghaidh fhosgailte, shuilbhir air Brian agus bha fiamh a’ ghàire oirre an-dràsta. Bha a bhean cuideachd a’ feuchainn ri a gàireachdainn a mhùchadh. Thug Sam sùil gheur o dhuine gu bean. “’N ann a’ feuchainn ri muncaidh a dhèanamh dhìomsa tha sibh?” ars esan.
+
+“Chan ann, gu deimhinn,” arsa Brian. “Nach eil thu airson faicinn dè tha sinn a’ dèanamh? Trobhad a-nall ris an t-solas. Tha mi coimhead gu bheil tinneas craicinn ort. Seall ri seo, a Mhàiri.” Nuair a sheall Màiri ris an leus a bha air aghaidh Sam, thuirt i: “’S e a tha sin gun teagamh.”
+
+“Nach e a th’ ann ‘foul shave’?” arsa Sam.
+
+“Chan e. Tha e glè choltach ri Impetigo Contagiosa, ach ’s e a tha sin tinneas mòran nas miosa.”
+
+“Thèid sinn a-steach dhan obarlann a-nise,” arsa Brian. “Nach èigh thu air June, a Mhàiri.” Thàinig an nighean àlainn agus thuirt Brian ri Sam, “Seall ris an aghaidh aice. Nach eil an craiceann glan?” Thàinig Màiri le dealbh: “Seall a-nise ris an dealbh sin.” Bha e duilich aithneachadh aghaidh an leanaibh le cho dona ’s a bha an craiceann air a mhilleadh aig an tinneas. “Mis’ tha sin,” arsa June, “nuair a bha mi beag.”
+
+“Sin mar a bhios d’ aghaidh fhèin ann am bliadhna eile,” arsa Brian. “Tha trì bliadhna bho thòisich sinn a’ lorg cungaidh-leigheis airson seo agus tha e againn
+
+[TD 68]
+
+a-nis. Aon stealladh agus fuairlit a rinn sinn agus bidh d’ aghaidh glan.”
+
+“’S cinnteach gun rinn sibh probhadh air beathaichean mus do dh’fheuch sibh air an leanabh e?” Rinn na dotairean gàire. “Dh’fheuch sinn air aon beathach e,” arsa Brian.
+
+“Càit a bheil e?”
+
+“Tha air do bheulaibh. ’S ann air Màiri a thàinig an tinneas an toiseach. Thig thusa chun na lèigh-lainn a-màireach. Bhiodh sinn fada nad chomain nan gleidheadh tu seo agad fhèin gus an tèid am pàipear a sgrìobh sinn fhoillseachadh an ath mhìos.”
+
+Nuair a dh’fhalbh Sam, thuirt Brian, “’S e an dòigh as fheàrr air dèiligeadh ri nàmhaid a thionndadh gu bhith na charaid.”
+
+[TD 69]
+
+14. Droch Bhliadhna san Sgoil
+
+Ann an 1929 ’s e taigh an Tàilleir an aon taigh sa chlachan aig an robh gàrradh. Nuair a bhiodh sinn a’ dol dhan sgoil agus a’ tighinn dhachaigh, stadadh sinn a’ coimhead nam flùraichean àlainn, geal, dearg is buidhe. Bhiodh mo mhàthair glè thric a’ sanntachadh an liosa ud. “Tha e mar innis-fàsaich anns a’ bhaile,” chanadh i. Nuair a chaidh mi seachad air an taigh an-dè thàinig na thachair rium san sgoil a’ bhliadhna ud air ais.
+
+Samhradh an dèidh samhraidh ’s e mo dheagh charaid, no mi fhìn, a fhuair a’ chiad ’s an dara duais sa chlas. Bhiodh Doilean, mo charaid, air thoiseach aon bhliadhna agus mi fhìn an ath-bhliadhna. Bhiodh iad ag ràdh gu robh sinn a’ cosnadh a’ chiad duais duine mu seach. Bha sinn deich bliadhna a dh’aois; ’s e “Am Bruadar” an tidsear a bha againn. Chan eil cuimhne agam dè an t-ainm ceart a bha air. Duine caol àrd a bh’ ann, le aghaidh chruaidh, ghruamach. Tha mi cinnteach gu robh fuath aige dha cloinn, oir bhiodh e daonnan a’ fanaid air cuideigin. A h-uile Diciadain bhiodh e gar driligeadh mar sguad shaighdearan air beulaibh an taigh-sgoile. Bhiodh gas cuiseige aige na làimh dìreach mar dràibhear thràillean, agus mo thruaighe am balach a dhèanadh ceum ceàrr. Thigeadh a’ chuiseag a-nuas air cùl amhach le nàimhdeas uabhasach agus bhiodh làrach dearg sa chraiceann. Gheibheadh e am prìosan an-diugh airson brùidealachd dhen t-seòrsa. Ach ged a bha seo dona gu leòr, thuig mi glè aithghearr gu robh droch rùn aige dhomh fhìn.
+
+Ach bha peatan aige cuideachd, balaich agus clann-nighean le chèile. ’S e Murd a’ Mhinisteir am prìomh
+
+[TD 70]
+
+pheata, balach eireachdail nach robh cho beag-lochd ’s a bha e a’ coimhead. Bhiodh inbhich ag ràdh gur e an t-adhbhar airson dàimhealachd a’ Bhruadair ris gu robh e a’ sireadh inbhe èildeir san eaglais. Tha mi a’ creidsinn seo, oir bha Daolag a’ Phosta mar pheata cuideachd ged as e nathair-nimhe a bha ann, le aghaidh bheag, bhiorach mar an sionnach, làn de ghuireanan. Ach bhiodh am Bruadar a’ gabhail a dhiathad san taigh aca agus bhiodh e ag iasgach le eathar a’ Phosta. Chan eil cuimhne agam carson a thagh e na peatan boireann ach tha fios gu robh imlich na corraig dha fhèin ann.
+
+Cha robh càil agam a-riamh mu dheidhinn Daolag a’ Phosta, ach bha beagan dàimh agam ri Murd a’ Mhinisteir seach gu robh sinn le chèile ann an sgioba ball-coise. Mar sin, fhuair mi e anabarrach tlachdmhor gun tàinig e thugam an là sa le rùn dìomhair. Bha deuchainn gus a bhith againn greiseag ro là nan duaisean, agus ’s i an naidheachd aoibhneach a bha aig Murd dhomh gum faca an Daolag am pàipear deuchainn airson àireamhachd inntinneil anns nach fhaodadh sinn càil a sgrìobhadh ach freagairt gach ceiste.
+
+“Cionnas a chunnaic e sin?” dh’fhaighnich mi.
+
+Bha an Daolag a’ danns timcheall oirnn air a chorra-biod le cridhealas. “Bha am Bruadar ag iasgach còmhla rim athair,” ars esan, “agus dh’fhàg e a cheas san taigh againn. Sgrìobh mi sìos freagairtean nan ciad ochd ceistean mus do dh’èigh mo mhàthair orm. Tha còig deug ann gu lèir.”
+
+Thug Murd dhomh bileag le na freagairtean agus dh’fhairich mi mo dhàimh ris an dithis a’ blàthachadh. Ma tha duine ann a tha faighneachd carson nach deach mi a dh’innse mun eucoir sa dhan mhaighstir-sgoile, chan eil sìon a dh’fhios aige gu dè an seòrsa beathaich a th’ ann
+
+[TD 71]
+
+am balach deich bliadhna a dh’aois. ’S ann a chaidh mise le mo naidheachd gu Doilean, mo charaid, agus sgrìobh e sìos na freagairtean.
+
+An dèidh na deuchainne fhuair sinn na pàipearan air ais agus chunnaic mi gu robh na ciad ochd freagairtean agam ceàrr. Thàinig tuainealaich orm airson greis, oir thuig mi sa bhad gun deach Murd agus an Daolag nam mhuinchill. Ars am Bruadar: “’S e dà bhalach aig a bheil a h-uile freagairt ceart. ’S e Greugais a bha sa chuid mhòr dhen phàipear do dh’fheadhainn a tha a’ smaoineachadh nach eil a leithid ann.” ’S ann riumsa agus ri Doilean a bha e a’ coimhead.
+
+Ged a bha mi cinnteach gun rinn mi math ’s na pàipearan eile, bha amharas agam a-nise nach biodh na duaisean am bliadhna an urra ri dèanamh math no dona. Dh’fhairich mi mar gu robh cnap mòr luaidhe nam stamaig. Bha Murd agus an Daolag a’ gàireachdainn, a’ smaoineachadh gur e fealla-dhà a bha san rud a rinn iad.
+
+Thàinig an siorraidh às a’ bhaile mhòr a thoirt dhuinn nan duaisean, duine le guth àrd, cruaidh a chuireadh na h-eich às an arbhar. ’S e ainm Mhurd a’ chiad ainm a dh’èigh e. Dh’èigh e an uair sin ainm nighinne - tè de pheatan a’ Bhruadair. Ach cha b’ e ainm Dhoilein no m’ ainm fhìn a thàinig airson na treas duais ach ainm na Daolaig nach do choisinn duais a-riamh roimhe. Cha robh ann ach na trì duaisean. Thòisich an siorraidh ag èigheachd ainmean clann an ath chlas, ach ’s gann gun cuala no gu faca mise càil tuilleadh. Chaidh mi dhachaigh gun bruidhinn ri duine. Bha fios agam, mar a bha fios aig a h-uile duine a bha air a’ chlas, gun deach ana-ceartas a dhèanamh. Chuir am Bruadar Doilean agus mi fhìn nas ìsle na ’n Daolag. ’S e a bh’ ann sgainneal!
+
+[TD 72]
+
+Nuair a chunna mo mhàthair m’ aghaidh thùrsach agus mo làmhan gun duais, chuir i a làmhan fhèin timcheall orm. “Gheibh thusa duaisean gu leòr fhathast, a ghràidh,” ars ise. “Cuimhnich nach d’fhuair a’ chuid mhòr de dhaoine an t-saoghail duais a-riamh.” Nuair a dh’innis mi an rud suarach a rinn Murd ’s an Daolag orm, thuirt m’ athair: “Coma leat dhe na bleigeardan. Na caill thusa do mhisneachd idir ged a chaidh aon bhliadhna nad aghaidh. Molaidh an t-each math e fhèin.”
+
+Mar a thubhairt mi, chaidh mi seachad an-dè air lios an Tàilleir an dèidh iomadach bliadhna air falbh bhon Chlachan, agus chunnaic mi gu bheil an taigh na thobhta agus an lios làn chuiseagan. Chuimhnich mi air a’ Bhruadar gar sgiùrsadh le gas cuiseige, agus air na balaich a bha còmhla rium air a’ chlas a’ bhliadhna ud. ’S e an Daolag an aon fhear a tha beò fhathast, ach nuair a chaidh mi dhan ospadal a choimhead air cha robh cuimhne aige orm fhìn no air càil a tha anns an eachdraidh sa. “Dementia,” ars a’ bhanaltram.
+
+[TD 73]
+
+15. Eucoir agus Peanasachadh
+
+Tha seanfhacal ag ràdh: “An uair a thig rìgh ùr, thig lagh ùr.” Ach ’s e a thàinig thugainne siorraidh ùr, Raibeart Lorne-Langley, agus ’s iongantach gu robh siorraidh ann a-riamh aig an robh am poileasaidh a bha aige. An àite a bhith a’ cur nan eucorach dhan phrìosan ’s ann a bha e gan cumail às. Bha e a’ creidsinn gur e call a bha am prìosan a’ dèanamh air a h-uile duine a bha a’ dol ann.
+
+Bha feadhainn ag ràdh nach robh siorraidh againn a-riamh cho math ris, ach bha grunnan eile dhen bheachd gur ann a’ cleachdadh ar daoine airson dheuchainn-dhearbhaidh a bha e. ’S e mar a bha e a’ peanasachadh eucoraich air an robh iad a’ bruidhinn. Shaoileadh duine air na pàipearan-naidheachd gur e dìoghaltasan an-iochdmhor agus mì-nàdarrach a bha e a’ cleachdadh, ach cha robh sìon dhen t-seòrsa air aire. Bha e a’ cur ceartais os cionn gach nì. Nuair a b’ i càin am peanas, ’s ann a rèir ionmhas an eucoraich a bhiodh sin. Agus cha robh e gun iochd idir. Bha e suilbhir agus àbhachdach. Chuala mi fealla-dhà aige uair is uair, gu h-àraidh nam biodh misgear air a bheulaibh. Dh’fhaighnich coigreach do dhuine air an t-sràid, “Càit a bheil am boozer as fhaisge?” “Tha thu bruidhinn ris,” ars am fear eile. Bha a leithid seo glè annasach sa chùirt againne.
+
+Ach ’s iad na peanasan a bha e a’ cleachdadh a bha ùr. ’S e eisimpleir glè fhreagarrach a th’ ann an cùis bantrach Uilleim. Chuidich a nàbaidhean i le gearradh na mònach agus rinn i fhèin an rùghadh ’s an ath-rùghadh, agus nuair a bha a’ mhòine tioram chur i chun an rathaid i leis a’ bhara. Nuair a chaidh sinn a-mach leis an làraidh airson a’ mhòine a thoirt dhachaigh, cha robh sgeul air
+
+[TD 74]
+
+fàd no caoran. Eucoir glè shuarach a bha seo, ach ghlac am poileas an ceathrar bhleigeardan a rinn an gnìomh. Gu mì-fhortanach dhaibhsan, bha litrichean na h-aibidil air mòran dhe na fàdan. Sgrìobh clann òg le am meuran iad - clann a bha còmhla ris an sgioba aig àm buain na mònach. Cha robh cas aig na mèirlich air an seasadh iad, agus b’ e am peanasachadh a fhuair iad gu feumadh iad a h-uile fàd a ghoid iad a thoirt gu taigh bantrach Uilleim agus cruach ghrinn a stèidheadh an sin. An ath samhradh bha aca ris a’ mhòine a ghearradh dhi air neo daoine a phàigheadh airson sin a dhèanamh.
+
+Bha a’ mhòr-chuid a’ moladh Lorne-Langley airson seo oir mar a bhiodh e fhèin ag ràdh, “Chan eil mo pheanasan a’ cosg sgillinn dhan Riaghaltas ach tha am prìosan a’ cosg nam milleanan.” Ach bha feadhainn a’ coimhead nach freagradh poileasaidh an t-siorraidh a h-uile eucoir. Chunnaic sinn sin an là a ghoid am Piullachan buntàta Anndra. Bha am buntàta ann am pocannan air a’ chroit agus chaidh deich pocannan às an t-sealladh aon oidhche. ’S e leisgean agus misgear a bha sa Phiullachan agus bha fios gu robh làmh fhada aige. Thuirt an siorraidh ris am buntàta a chur air ais agus an ath earrach an sìol-cur a ghearradh do dh’Anndra. (Bhiodh sinn a’ gearradh an t-sìl gus nach caitheadh sinn uiread de bhuntàta.) Mhill am Piullachan mòran dhen t-sìol a dh’aon ghnothach. Gheàrr e am buntàta gus nach biodh sùil san dara leth. Cha do mhothaich duine dhan chall gus am facas nach do nochd ach bàrr an siud ’s an seo air talamh Anndra. Fada ro sin thug an t-eucorach a chasan leis gu tìr-mòr.
+
+Ach ’s e a thug an siorraidh againne gu aire pàipearan-naidheachd na rìoghachd cùis-lagha an dà thidseir, Mòrag agus Eilidh. Bha iad òg, sunndach, brèagha, agus, mar a
+
+[TD 75]
+
+thuirt an siorraidh, a’ dèanamh obair ionmholta sa bhun-sgoil. Bha iad a’ tighinn ’s a’ falbh bhon sgoil ann an ablach de Ford dubh a bha còig bliadhna deug a dh’aois nuair a cheannaich iad e. Aon fheasgar bha iad a’ tighinn dhachaigh às an sgoil nuair a thàinig Land Rover às an dèidh agus a thòisich an dràibhear a’ sèideadh conacag a’ chàir gun abhsadh. Chan fhaigheadh a’ chlann-nighean air an càr a leigeil seachad, oir bha an rathad ro chaol agus bha an ath àite airson sin a dhèanamh ceum math air falbh. Mu dheireadh bhuail an Land Rover cùl a’ Fòrd agus chur e tarsainn an rathaid e. Bhuail e a-rithist e faisg air an einnsean agus shad e bhon rathad e. Gu fortanach cha robh dìg ann, agus rinn a’ Ford car a’ mhuiltein no dhà san fhraoch agus bha e air a dhroch mhilleadh. Dh’fhalbh dhà dhe na dorsan agus chaidh an t-einnsean na bhloighean. Ach gu mìorbhaileach cha deach a’ chlann-nighean a ghoirteachadh glè dhona idir.
+
+Bha deagh fhios cò bha leis an Land Rover. ’S e feadhainn a bha ag obair air mòine faisg air an rathad a thug cobhair dhan dà nighinn agus dh’aithnicheadh iad uile an Còirneal Sam Stanley-Barker, aig an robh caisteal agus oighreachd Sruthan Ard aig an àm. Duine mòr a bh’ ann air a h-uile dòigh, le aghaidh mar gealach an abachaidh, agus sùilean feargach. Bha claisean na aodann a’ dèanamh eachdraidh air droch rudan a rinn e na là, ach chan e dè rinn sinn san t-saoghal a tha cudromach ach gu dè rinn an saoghal rinn. Dh’fhàg e an Còirneal dàna, mì-fhoighidneach agus cho tàireil ’s nach do stad e. Tha e coltach gur e a thuirt e nach robh gnothach aig an dà ghlaoic a bhith air an rathad idir; gur e a bha sa chàr aca cnap meirge. Anns a’ chùirt thuirt e gu robh e gan coimhead a’ gàireachdainn, a’ fanaid air.
+
+Thug e fir-lagha ainmeil à Dun Eideann, ach cha do
+
+[TD 76]
+
+chuir iad eagal air an t-siorraidh idir. Fhuair e ciontach e agus rinn e òraid. “Chan eil e a’ dol leth rium idir gu robh a’ chlann-nighean a’ fanaid ort. Tha iad a’ gàireachdainn tric. Clann-nighean thoilichte a tha annta, a tha a’ dèanamh feum sa choimhearsnachd. Tha e nam chomas do ruagadh gu tìr-mòr agus do chur dhan phrìosan, ach tha mi a’ dol a thoirt dhut aon chothrom dearbhadh gur e duine sìobhalta a tha annad. Dè na càraichean a th’ agad?”
+
+“Tha Jaguar agam fhìn ’s Austin beag aig mo bhean,” arsa Barker.
+
+“Bheir thu an Jaguar dhan dà leadaidh ris na dhèilig thu cho suarach gus an tèid an càr aca fhèin a chàradh, pàighidh tu a’ gharaids airson a chàradh agus pàighidh tu mìle not dhan dà nighinn airson na dh’fhuiling iad.”
+
+Bha a h-uile duine riaraichte leis a’ pheanasachadh seo ach an Còirneal, agus bha e fhèin a’ smaoineachadh nach dèanadh e cus dragh dha, oir cha robh mìle no dhà not ach mar thastan do dhuine cho beairteach. Ach cha b’ fhada gus na thuig e nach robh a’ chùis gu bhith cho soirbh ri sin idir.
+
+Dhùin an sgoil agus bha seachd seachdainean de làithean-saora aig Mòrag is Eilidh. Dh’fhalbh iad leis an Jaguar agus am mìle not dhan Roinn-Eòrpa! Dà uair san t-seachdain bha cairt-puist a’ tighinn gu caisteal Sruthan Ard bhon dà nighinn ag innse gu robh iad am Paris, an Ròimh, Venice, Berlin agus a h-uile baile sna chur iad seachad oidhche. Anns gach cairt bhiodh leth-fhacal no gnàth-fhacal mu dheidhinn feirg no mì-fhoighidinn mar: ‘Tha an seillean ga mhurt fhèin nuair a chleachdas e a ghath’, ‘Gheibh foighidinn furtachd’, ‘Is fheàrr deagh earbsa na droch fhoighidinn’: ‘Eccl. VII:9’. Tha an earrann seo ag ràdh: ‘Còmhnaichidh fearg ann an uchd amadain.’
+
+[TD 77]
+
+Dh’fheumadh an Còirneal duine a lorg airson na gnàth-fhacail eadar-theangachadh agus bha fios aig a h-uile duine mun deidhinn. Bha fios aig a’ Chòirneal gu robh a’ choimhearsnachd a’ fanaid air agus bha fearg uabhasach a’ còmhnachadh na uchd.
+
+Nuair a thill a’ chlann-nighean bha dùil aige gu faigheadh e a chàr air ais. Ach cha robh am Ford acasan air a chàradh, no coltas gum bitheadh a’ chiad ghreis. Bha fear na garaids, a bha càirdeach do Mhòrag, ag ràdh gu robh am Ford cho aosta ’s nach robh e furasta na pàirtean a bha air am milleadh a lorg. Cha robh e a’ dèanamh mòran strì airson am faighinn co-dhiù.
+
+Nuair a thuig an Còirneal mar a bha, chaidh e chun na sgoile agus thuirt e ri na tidsearan gu robh e dol a cheannach càr ùr dhaibh bhon gharaids. Mus robh am foghar seachad reic e an oighreachd ’s cha chuala sinn an còrr mu dheidhinn, ach bha sinn cinnteach gur e an tàmailt a ruaig e. Cha b’ fhada gus na dh’fhalbh an siorraidh cuideachd agus bha sinn cinnteach gur e gnothaich poileataics a rinn sin, oir bha an Riaghaltas a’ creidsinn gur e am prìosan an dòigh a b’ fheàrr airson dèiligeadh ris an eucorach, dìreach mar a tha an Riaghaltas a tha againn an-diugh.
+
+[TD 78]
+
+16. Eudach
+
+’S e am Baile Bàn, no Balbane, mar a tha air a’ mhap, an clachan a b’ fhaisg’ òirnn, ach ’s e tuathanas a bh’ ann rim chiad chuimhne. ’S ann aig Ted Newall a bha e, duine a tha ainmeil an eachdraidh Alba, oir ’s e a dh’àraich ‘Newall’s Indigo’, no am buntàta dubh mar a chanadh sinne. Ach ’s ann a tha e ainmeil sa bhaile againne airson cùis-mhulaid agus masladh nach tàinig a-riamh do chùirt-lagha.
+
+Eadar an clachan againn fhìn agus taigh mòr Newall bha am mansa, agus a’ cumail crìoch ris a’ ghlìob bha croit Bantrach Choinnich, aig an robh dà nighean àlainn. Bha Anna bliadhna air fhichead a dh’aois agus Eilidh sia bliadhna deug. An samhradh sa thàinig bràthair a’ mhinisteir à Canada le bhean agus an dà ghille aca, Iain a bha trì bliadhna fichead a dh’aois agus Uisdean a bha seachd bliadhna deug. Nuair a dh’fhalbh iad, chaidh Anna còmhla riutha, oir bha gealladh-pòsaidh aice bho Iain. Dh’fhuirich Uisdean sa mhansa, oir ’s e ministear a bha dùil aige a dhèanamh agus bha a phàrantan a’ smaoineachadh gum b’ fheàirrde e greis còmhla ri Seòras Mòr, an soisgeulaiche ainmeil a bha againn aig an àm. Bha Uisdean còmhla ri Eilidh fad bliadhna gus an deach e air ais gu phàrantan an Alba Nuadh.
+
+’S ann goirid an dèidh seo a ghabh Newall an tuathanas, agus ’s e dall nach mothaicheadh gu robh nighean ri taobh an taighe aige a bha air leth tarraingeach. Mus robh bliadhna seachad bha e ag iarraidh oirre a phòsadh. Bha Eilidh neo-chinnteach, oir cha robh i ach mu ochd bliadhna deug a dh’aois, agus ged as e duin’-uasal a bh’ ann bha e trì bliadhna deug na
+
+[TD 79]
+
+b’ aosta na i. Còmhla ri sin bha a màthair a-nise tinn, ach ged a bha Newall ag iarraidh a’ chailleach a thoirt dhan taigh mhòr aige fhèin, cha robh a’ chailleach idir deònach. “Tha an taigh geal fuar,” chanadh i. “Bidh mi air mo ragadh.” Ach bha i glè dheònach gum pòsadh Eilidh an duine uasal. “Nach bi thu ri mo thaobh co-dhiù,” ars ise. Phòs Eilidh an tuathanach agus abair gu robh banais againn.
+
+’S ann às a’ chlachan againn fhìn a bha luchd-obrach Newall. Mar sin, chluinneadh sin càil sam bith a thachradh san taigh mhòr, agus a’ bhliadhna seo fhèin chuala sinn a’ chiad fathann mu phòsadh Eilidh. Bha Newall ag eudach rithe. Cha do thachair a leithid a-riamh roimhe san sgìre, agus ’s e adhbhar fealla-dhà a bh’ ann an toiseach. Gun teagamh, bha Eilidh bòidheach. Cha robh gille san àite nach do chuir sùil innte. Bha i tuigseach is ciallach, càirdeil na gnè agus iriosal na dòigh. Bhiodh i a’ seinn aig na cèilidhean, agus a’ teagasg anns an sgoil Shàbaid. Bha cinnt againn nach robh leisgeul idir aig an tuathanach airson an othaig neònaich a bh’ aige.
+
+Cha robh e airson gum bruidhinneadh i ri fireannach sean no òg, gu h-àraidh mas i a’ Ghàidhlig a bha e a’ cleachdadh. ‘Goileam’ a bha aige air ar cainnt agus chuireadh rud glè bheag troimh-chèile e. Cha b’ fhada gus an robh eagal aig daoine roimhe, oir bha gunna aige daonnan sa chàr airson losgadh air geòidh no air rabaidean a bha a’ milleadh ‘Newall’s Indigo’.
+
+Cheannaich e an uair sin prosbaig mhòr a bha aige air trì-chasach shuas an staidhre far an robh an oifis. Bha e ag ràdh gur ann airson coimhead càit an laigheadh na geòidh a bha e. Ach nuair a chaidh Eilidh le biadh is deoch chun nam buanaichean an ath là, chunnaic i deàlradh beag ann an uinneig na h-oifis agus bha deagh
+
+[TD 80]
+
+fhios aice gu dè bh’ ann. Thuig i gu robh fios aig an luchd-obrach air cuideachd. Bha na fir ga seachnadh, ged as e a càirdean fhèin a bh’ ann am feadhainn dhiubh.
+
+Greis an dèidh seo thàinig litir bho Anna le dealbhan. Nam measg bha dealbh Uisdein agus fodha bha e air sgrìobhadh: “Tha dùil a’m a-rithist, a-rithist, a-rithist, / Tha dùil a’m a-rithist dhol thairis leam fhìn, / Dhol thairis na linne thoirt ceum air an t-slighe / Air na chaill mi mo chridhe / Taobh thall a’ Chuain Sgìth.”
+
+B’ fheudar do Eilidh seo eadar-theangachadh do Newall agus thòisich e ga ceasnachadh mar fhear-lagha. Chaidh e cho troimh-chèile ’s gun tuirt i ris, “Dè tha ceàrr ort? Chan eil ann ach amhran a bha mi seinn aig an àm a bha Uisdean an seo.” Aig an aon àm smaoinich i cho tarraingeach ’s a bha Uisdean air fàs.
+
+Chaidh i chun a’ mhinisteir airson comhairle. “’S e seòrsa de thinneas-inntinn a tha san eudach,” ars esan. “Tha e ag obair mar chuthach san eanchainn. Feuch ri na rudan a tha ga chur troimh-chèile a sheachnadh, agus bi ’g ùrnaigh.” Rinn Eilidh mar a dh’iarr Seòras Mòr. Sguir i a sheinn aig na cèilidhean, sguir i a dhol le biadh chun an luchd-obrach, agus cha deigheadh i do thaigh ach taigh a màthar. Ach ge bith càit an deigheadh i, bhiodh a’ phrosbaig oirre. Mu dheireadh bha i gu ìre bhig na prìosanach san taigh mhòr. Bha fios aice gu robh i ann an ribe, oir cha robh dealachadh-pòsaidh ann san là ud, co-dhiù anns an eilean againne.
+
+Aig toiseach an earraich dh’fhàs Bantrach Choinnich bochd agus thàinig Anna dhachaigh. Goirid an dèidh sin thàinig bràthair a’ mhinisteir le bhean agus Uisdean air làithean-saora, agus bha iad a’ fuireach sa mhansa. Sheachain Eilidh am mansa, oir mhothaich i gu robh Newall a’ leughadh leabhraichean mu dheidhinn
+
+[TD 81]
+
+mhurtairean ainmeil, agus dh’innis i dha piuthar gu robh eagal oirre. “Tha na mìltean a’ leughadh nan leabhraichean sin,” ars Anna. “Cha tig Uisdean air d’ àrainn. Tha fios aige air do thrioblaid, ach ma thig thu a chèilidh ormsa air an oidhche bidh Uisdean a-staigh, ’s cha bhi feum sa phrosbaig.”
+
+An ath sheachdain bhàsaich a’ chailleach, agus thàinig Anna gu taigh Newall leis an naidheachd. Nuair a dh’fhosgail searbhant an doras, chuala Anna guth feargach a peathar shuas an staidhre. Bha Ted is Eilidh a’ trod san oifis. Bha Ted air cluinntinn gu robh Eilidh a’ coinneachadh Uisdein air an oidhche ann an taigh a màthar. Chan eil càil dìomhair glè fhada ann an clachan.
+
+“Bhàsaich mo mhàthair,” ars Anna, agus anns an tiota de shàmhchair a lean sin, chuala iad gàgail nan gèadh os cionn an taighe. Spìon Ted a ghunna bhon bhalla agus thàrr e às. Sheall Eilidh tron phrosbaig agus chunnaic i Ted a’ ruith sìos ris a’ ghàrradh a bha eadar an tuathanas agus a’ ghlìob. An ath mhionaid chunnaic i cràic dhubh Uisdein air taobh eile a’ ghàrraidh. Bha e a’ ruith mòran na bu luaithe na Ted, agus leum e an gàrradh, oir ’s ann air an tuathanas a laigh na geòidh. Chunnaic Eilidh gu robh gunna aigesan cuideachd agus chrùb e airson faighinn tron fheans a bha timcheall ‘Newall’s Indigo’. Nuair a ràinig Ted an fheans, chunnaic Eilidh le uamhann gun deach e air aon ghlùin agus gun loisg e air Uisdean. Chunnaic i lasair agus ceò a’ ghunna agus thuit Uisdean. “Dhia glèidh mi,” ars ise, “mhurt e Uisdean.”
+
+Thuirt Newall gun ghlac spreòd de uèar na feansa iarann-leigidh a’ ghunna aige agus gun loisg e gun fhios da. Ach cha robh Uisdean marbh idir, agus shàbhail iad a bheatha san ospadal. ’S e a bhàsaich an là ud pòsadh Eilidh. Dh’fhàg i Ted agus chaidh i còmhla ri na
+
+[TD 82]
+
+Canèidianaich dhan taigh a ghabh iad sa bhaile mhòr gus am biodh iad faisg air an ospadal. Nuair a chaidh am màthair adhlacadh sheòl Eilidh is Anna a Chanada.
+
+Sgrìobh Eilidh gu Ted a dh’innse dha na chunnaic i leis a’ phrosbaig, ach chaidh a mharbhadh ann an tubaist rathaid mus d’ fhuair e an litir. Phòs Eilidh is Uisdean an ath-bhliadhna an Alba Nuadh.
+
+[TD 83]
+
+17. Fear na Bainnse
+
+Bha an rèiteach seachad agus bha an Clachan ag ullachadh airson pòsadh Peigi Anna ri Mangan Coull. Cha b’ fhada gus an tòisicheadh feadhainn a’ tighinn gu taigh na bainnse le cearcan, agus bha buidheann de chlann-nighean deiseil airson an spìonadh. Bha an sabhal air a ghlanadh airson an dannsa. Bha a h-uile càil mar bu chòir dha bhith gus an tàinig an naidheachd eagalach nach robh sgeul air fear na bainnse.
+
+Fhuair Mangan Coull an t-ainm annasach seo tro sheanair a thàinig à Ceann Phàdraig. Duine beag, tana a bh’ ann am Mangan, grinn, smiorail, agus air a sgeadachadh mar dhuine-uasal. Bha e ainmeil airson gum biodh e ag ràdh gur e fasan borb a bh’ ann an Caithris na h-Oidhche. Bhiodh daoine ag ràdh gu robh breacag mhath aige fhad ’s a bhiodh e beò, oir bha e ag obair ann an oifis sa bhaile mhòr.
+
+Bha e dol a phòsadh na h-ìghne bu bhrèagha bha san sgìre, ach a rèir eachdraidh cha robh i a’ còrdadh ri mhàthair idir. Mar a chanadh a’ chailleach, “Chan eil innte ach nighean sguatair aig nach eil leud a bhròig de thalamh.” Ach bha an nighean cho àlainn agus bha Mangan cho trom ann an gaol ’s nach robh e a’ toirt cluais dhan t-sodalachd sin.
+
+Uill, am feasgar ud cha tàinig Mangan dhachaigh idir. Bha Peigi Anna fo iomagain agus chaidh i gu Alasdair, bràthair a màthar aig an robh gige, agus chaidh esan a lorg a’ ghille. “Nam b’ e duine sam bith eile a bh’ ann,” ars Alasdair, “chanainn gur ann a Chaithris na h-Oidhche còmhla ri tè eile chaidh e mus tèid spearrach a’ phòsaidh air.” Chaidh e an toiseach gu taigh an dotair Rae, oir bha
+
+[TD 84]
+
+fios aige gu robh an nighean aigesan ag obair san aon oifis ri Mangan. Ach cha robh fios aig Laura Rae air càil ach gun dh’fhàg e an oifis còmhla ri càch. “’S e an gnàth-chùrsa bha aige,” ars ise, “a dhol dhan taigh-òsta tarsainn an rathaid airson pinnt mus deigheadh e chun a’ ghige.” Chan fhaca duine e san taigh-òsta am feasgar ud. Chaidh Alasdair chun a’ phoilis.
+
+Thòisich iadsan a’ rannsachadh agus a’ lorg sa bhad. Chaidh iad gu taigh a h-uile duine aig an robh gige san sgìre, agus chuala iad bho aon duine gu robh fear aige sa ghige a bha a’ freagairt tuairisgeul Mhangain, agus gun leig e a-mach e aig Sloc nan Ceàrdan. Ann an ùine ghoirid bha deich poilis - dithis airson gach teanta - ann an campa nan ceàrdan, agus glè aithghearr lorg iad rudan glè inntinneach.
+
+Ann an teanta Ruairidh Bhig fhuair iad glainne-amhairc bheag, uaireadair pòcaid, lùban bun-dùirn airgid, agus sporan leathair le naoi notaichean. Dh’aithnich Peigi Anna a h-uile càil ach an sporan. “’S e mi fhìn a thug dha an t-uaireadair agus tha ainm na bhroinn,” ars ise, “ach chan ann aige bha ’n sporan. Tha mo dhealbh-sa air a ghlaodhadh am broinn an sporain aige.”
+
+Sheall am poileasman dealbh Mhangain do Ruairidh Beag ach thuirt an ceàrd nach fhaca esan an duine a-riamh. “Breugan,” ars am poileasman. “Chaidh an duine sin fhaicinn a’ tighinn a-steach an seo an-diugh. Càit a bheil an corp aige?” Rinn an ceàrd èigheachd is mionnan uabhasach agus dh’innis e gun d’ fhuair e an sporan air chall le ceithir fichead not ann, agus leis an airgead sin gun cheannaich e na rudan eile bho sheòladairean sna taighean-seinnse. Ged a lorg am poileas an duine a thàinig a-steach dhan champa am
+
+[TD 85]
+
+feasgar ud - duine a bha a’ ceannach mhugaichean seipein agus pheilichean staoin airson na h-àirigh - chuir iad an ceàrd an grèim agus an ceann sreath bha cùis-lagha an Inbhir Nis. Ach b’ i breith na cùirte nach deach ciont a dhearbhadh, agus thug an ceàrd a chasan às.
+
+Sin mar a chaidh an gnothach fhàgail sa Ghiblean 1925. Bha a h-uile duine cinnteach gu robh Ruairidh Beag ciontach ge bith dè thuirt an lagh. ’S ann dà fhichead bliadhna an dèidh sin a thàinig mo bhràthair, Iain, dhachaigh. Bha e na dhotair an Glaschu agus ann an 1965 thàinig e gus a bhith na cheannard air an ospadal againn fhìn. Cheannaich e an taigh a bha aig an Dotair Rae, taigh a bha fàs o chionn iomadach bliadhna, agus thòisich e ga leasachadh. An oidhche seo thàinig e a chèilidh orm agus ann a bhith a’ cuimhneachadh nan seann làithean thàinig sinn gu bruidhinn air Mangan. “Cha d’ fhuair am poileas a chorp a-riamh ged a rinn iad lorg gu leòr,” arsa mise.
+
+“Cha robh dùil agam gu faigheadh,” ars Iain. “’S fhada bho thòisich mi a’ beachdachadh air a’ chùis agus tha cinnt agam a-nise gu robh an ceàrd neo-chiontach.” Bha fios agam o chionn fhada gu robh Iain air a bhith ainmeil mar phoileas-lorg nan robh e air an dreuchd sin a roghnachadh, ach an dèidh dà fhichead bliadhna …? ’S cinnteach gur e fealla-dhà a bha air aire. “Fhuair mi a-mach an-diugh,” ars Iain, “nach deach Mangan a mhurt idir. Thàinig litir bho Aonghas an t-seachdain a chaidh agus bha an dealbh sa innte.” B’ e Aonghas mac bràthair mo mhàthar, a rugadh ’s a thogadh ann a Winnipeg. Bhiodh e a’ sgrìobhadh thugainn o àm gu àm. Thug Iain dhomh duilleag de mhìosachan companaidh à Edmonton, Alberta. Bha dealbh air an duilleig agus fon dealbh bha sgrìobhte: “Mgr. Mangan Coull agus a bhean Laura. Tha
+
+[TD 86]
+
+Mgr. Coull a’ leigeil seachad a dhreuchd mar phrìomh rùnaire na companaidh an ath mhìos.” Bha sgrìobhadh eile ann a’ moladh an dithis agus ag innse gur ann an Innse Gall a rugadh iad le chèile. Thàinig Aonghas tarsainn air an leabhran ann an trèana, agus bha e a’ faighneachd an aithnicheadh Iain iad.
+
+“’S iad a th’ ann gun teagamh,” arsa mise. “Cha robh duine an seo a-riamh leis an ainm sin ach Mangan. Ach ’s iomadh ceist a tha gun a freagairt fhathast. Carson …?”
+
+“Cùm ort,” ars Iain. “Tha mi smaoineachadh gu bheil freagairt agam a-nise dhan a h-uile ceist. Nuair a bha mi a’ leasachadh an taighe, thàinig an luchd-obrach air ciste fon làr làn de phàipearan nan euslainteach a bhàsaich rè àm an Dotair Rae, agus tiùrr litrichean. Nam measg lorg mi litrichean a sgrìobh oifis Chunard gu Laura Rae. Bha ise air a h-uile càil a chur air dòigh airson turas Mhangain a Chanada agus sheòl i fhèin an ath mhìos. Tha mi cinnteach gur ise a reic rudan Mhangain ris a’ cheàrd, air neo lorg i cuideigin a reic dhi iad. Bha Laura gu math ladarna.”
+
+“Carson a dh’fhàg esan nighean àlainn mar Peigi Anna airson leithid Laura? Bha a h-aghaidh cho glas ri bonnach coirce.”
+
+“Thàinig sin a-steach ormsa cuideachd. Ach nuair a lorg mi còmhlachadh Pheigi Anna bha e soilleir dè thachair. Sheall Laura an còmhlachadh do Mhangan oir cha robh e air creidsinn an rud a bh’ ann gus am faiceadh e fhèin sgrìobhadh an dotair. Bha fios aig an dotair gu robh droch thinneas air Peigi Anna, ach cha b’ urrainn dha sin innse do dhuine beò. Cha b’ e briseadh-cridhe a thug bàs do Pheigi Anna idir mar a bha sinn a’ cluinntinn, agus bha Mangan fortanach nach robh e a’ creidsinn ann an Caithris na h-Oidhche.”
+
+[TD 87]
+
+18. Gaisgeach Dùthchail
+
+Bha Eubha pòsta seachd bliadhna deug aig Ruairidh Alastair Ruairidh ’ic Iain mus do dh’fhàs i an-fhoiseil. ’S ann an Glaschu a rugadh i, ach ’s ann às an sgìre againn fhìn a bha a pàrantan. ’S dòcha gu robh am baile mòr air a h-inntinn o chionn fhada ged nach robh i a’ toirt guth air. Bha fios aice nach fhàgadh Ruairidh a’ chroit agus iasgach nan giomach gun adhbhar cudromach. Bha iad air a bhith sona bho phòs iad agus cha robh i airson sin a mhilleadh. Ach thòisich i a-nis a’ lorg dòigh airson inntinn Ruairidh atharrachadh.
+
+Bha Eilidh, an aon leanabh a bha aca, a’ dol dhan àrd-sgoil a dh’aithghearr agus ’s ann sa bhaile mhòr a bha an sgoil sin. Bha fios aig Eubha gun dèanadh Ruairidh rud sam bith do dh’Eilidh, eadhan, mar a bhiodh i ag ràdh, ‘a chùl a chur ri ìre a’ ghiomaich’. ’S e àm fabharach a bha ann airson iomradh a thoirt air an rud a bha na h-inntinn.
+
+’S ann gu gàireachdainn a chaidh seo do Ruairidh. “Dè ’n cosnadh a gheibhinn sa bhaile mhòr?” ars esan.
+
+“Tha obair gu leòr timcheall a’ chidhe. Dè mu dheidhinn muilnean a’ chlò ’s na docairean?”
+
+“Chan eil thu a’ tuigsinn dè tha thu ag iarraidh, a ghaoil. Dè an coltas a th’ aig mo sheòl-beatha-sa ri bhith air mo ghlasadh ann am muilinn dhorch, ghrànda, làn stùir is glagadaich? No bhith a’ dabhdail air a’ chidhe mar thràill gus an deònaich iad obair a thoirt dhomh? Nach eil talamh againn, dachaigh a thog mi fhìn, crodh is caoraich is cearcan, earrann san eathar agus càirdean is nàbaidhean a chuidicheas sinn ma thig èiginn oirnn? ’S nach eil bean agamsa a lorg mi fhìn.” Chuir e a
+
+[TD 88]
+
+ghàirdean mu timcheall. “’S nach fhaod thu dhol dhan bhaile mhòr uair sam bith air a’ bhus?”
+
+“’S ann a bha mi smaoineachadh air Eilidh.”
+
+“’S ann, a ghaoil. Tha fios agam nach eil thu a’ smaoineachadh ort fhèin idir. Ach smaoinich cò ris a bhiodh e coltach a bhith ann an rùm air mhàl am measg choigreach. ’S ann as fheàirrde Eilidh a bhith a’ falbh ’s a’ tighinn air a’ bhus còmhla ri càch.”
+
+Thuig Eubha nach robh i a’ dol a dhèanamh adhartais air an taca sa. Bha seòl-beatha Ruairidh a’ còrdadh ris. Bha an giomach lìonmhor mu chladaichean na sgìre agus bha an t-iasgach a-riamh freagarrach airson croiteir. Bha còignear ann an sgioba a’ bhàta, eathar beag le seòl is ràimh, a bhiodh iad a’ slaodadh suas air an tràigh. Bhiodh iad a’ dol gu muir aig briseadh an là airson togail is biathadh nan cliabh, agus mar bu tric a’ tilleadh aig aon uair deug. Bha an còrr dhen là aca airson croitearachd.
+
+Bha fear-bùtha sa bhaile a cheannaicheadh na giomaich agus a phàigheadh air an son sa bhad. Bha e a’ spùilleadh nan iasgairean. ’S e deich tastain a phàigheadh e air dusan giomach mòr. Bha maide aige leis am biodh e gan tomhais agus cha phàigheadh e càil airson na feadhainn a bha ro bheag ged a bha e gan gleidheadh dha fhèin. Dh’fheumadh na h-iasgairean a h-uile càil a bha dhìth orra a cheannach anns a’ bhùth aige. Ach a dh’aindeoin sin bha an sgioba riaraichte, oir bha gach fear a’ faireachdainn gu robh e ag obair air a cheann fhèin, gu robh e neo-eisimeileach.
+
+Aon fheasgar bha Ruairidh air cùl an taighe a’ càradh cliabh-ghiomach agus a’ seinn amhran ùr a bha Eilidh a’ dol a sheinn aig a’ Mhòd Nàiseanta. Bha e aig an dara rann:
+
+[TD 89]
+
+’S e nise tha nam chuimhne
+do shùilean soilleir, coibhneil,
+falt buidhe ruigeadh d’ uilnean
+’s do bhodhaig ghrinn cho coileanta.
+
+Thàinig Eubha a-mach. Dh’fhuirich i gus na chrìochnich e an rann. “Tha naidheachd mhòr agam,” ars ise. “Tha iad ag iarraidh saoir aig togalach ùr na Comhairle. Bidh obair dà bhliadhna ann.”
+
+Dh’ionnsaich Ruairidh an t-saorsainneachd na òige agus bhiodh e a’ dèanamh uinneag, doras, stòl no bara do dhuine an siud ’s an seo. Sheall e ri bhean agus chunnaic e a h-inntinn na h-aghaidh. ’S ann sa bhaile mhòr a bha an togalach ùr, agus nam faigheadh e an obair nach dòcha gun deigheadh iad a dh’fhuireach sa bhaile mhòr. Bhiodh a phàigheadh seachdaineil cinnteach, rud nach biodh aig croitear no iasgair gu bràth. Gheibheadh iad le chèile chun a’ Mhòid an Glaschu. “Bidh uairean glè fhada an sin,” arsa Ruairidh. “Chan fhaighinn air mòran a dhèanamh air a’ chroit.”
+
+“Nì mi fhìn an gnothach,” ars ise. “Nach eil do dhà bhràthair ri ar taobh. Dheigheadh Iain dhan eathar nad àite agus chuidicheadh Seonaidh mi leis an obair. Dh’fhaodadh an dithis againn a dhol chun a’ Mhòid.”
+
+“Thèid sinn an sin gun teagamh,” arsa Ruairidh, “obair ann no às.”
+
+Fhuair e an obair, ged nach robh mòran aige mu deidhinn. Cha robh e airson briseadh-dùil a thoirt dha bhean, ’s mar a thubhairt i, dh’fheumadh iad an t-airgead nan deigheadh iad a Ghlaschu. ’S e fear Murchadh Caimbeul aig an robh an cùmhnant airson oifisean ùra na Comhairle - duine beag leth-mhaol le speuclairean. ’S e ‘An Caiptean’ a bhiodh aig an luchd-obrach air, oir bha an
+
+[TD 90]
+
+inbhe sin aige san arm, agus mar a’ mhòr-chuid de dh’oifigearan an airm, bha grèim-bàis aige air inbhe.
+
+Cha do chòrd àile an àite ri Ruairidh idir. Bha an Caiptean a’ dèiligeadh ris an luchd-obrach mar a dhèiligeadh e ri sguad shaighdearan. Bha brathadairean aige a bha ag innse dha a h-uile smid a dheigheadh a ràdh, agus chuireadh e duine à obair air aon rud glè bheag-seagha. Cha ghabhadh e duine a bha ann an aonadh-cèirde no a bha ‘bolshie’, mar a chanadh e fhèin. Ged as e duine neo-eisimeileach a bha ann an Ruairidh, agus àrd, cruaidh, làidir, còmhla ri sin, chum e a bheachdan aige fhèin agus ghlèidh e an obair fad an earraich agus an t-samhraidh. Nuair a thigeadh e an dèidh obair-là dheigheadh e a dh’obair air a’ chroit no air mòine gus an cuireadh an oidhche dhachaigh e. Ach bha e sona ’s bha Eubha sona. Chuir iad a h-uile càil air dòigh airson a dhol gu Mòd Ghlaschu còmhla ri Eilidh. Bha bràithrean Ruairidh a’ dol a choimhead às dèidh an taighe agus an sprèidh.
+
+’S ann an là mus robh iad a’ falbh a bhuail am mì-fhortan. Thuirt maor na h-obrach ri Ruairidh, “Tha mi duilich seo innse dhut, ach tha do làithean-saora air an dubhadh a-mach.”
+
+“De tha sin a’ ciallachadh?”
+
+“Chan eil làithean-saora gus a bhith aig duine airson trì mìosan.”
+
+“Tha mo làithean saora-sa a’ tòiseachadh a-màireach. Nach bu chòir dhomh a bhith air fios fhaighinn o chionn fhada. ’S cinnteach g’ eil lagh ann mu dheidhinn seo.”
+
+“’S e an Caiptean an aon lagh a tha seo, a charaid. Tha e air gabhail cùmhnant eile agus cha choilean e i mura h-obraich sinn gu lèir seach-thìm airson trì mìosan.”
+
+“Ma dh’innseas mi mo shuidheachadh dha agus …”
+
+[TD 91]
+
+Rinn am maor snodha-gàire. “Ma thèid thu dhan oifis, thoir dhìot do bhonaid aodaich agus bi ga thoinneamh air a bheulaibh.”
+
+“Carson tha sin?”
+
+“’S caomh leis daoine a thighinn air a bheulaibh le eagal am beatha orra. Ach ged a dheigheadh tu air do ghlùinean, bidh d’ ùrnaigh gun fheum.”
+
+Bha oifis aig a’ Chaiptean san togalaich agus aig àm teatha na maidne chaidh Ruairidh ga choimhead gun bhonaid idir. “Chuala mi nach eil làithean-saora gu bhith ann …”
+
+“Dè mu dheidhinn? Innis do ghnothaich,” ars an Caiptean gun a cheann a thogail.
+
+“Tha an nighean agam gu bhith a’ seinn aig a’ Mhòd. ’S ann airson sin a dh’iarr mi mo làithean-saora an-dràsta agus …”
+
+“Mòd! Thusa a’ dol gu Mòd! Dè tha tachairt aig Mòd ach òl is gàgail. ’N ann a’ cur na gòraich sin air thoiseach air an obair seo tha thu?”
+
+“Chan ann, ach tha mi fhìn ’s mo bhean ’s an leanabh air cùisean a chur air dòigh airson falbh a Ghlaschu a-màireach. Dh’fhaodainn-sa tilleadh ann an dà là …”
+
+“Ma dh’fhalbhas tu, ’ille, cha leig thu leas tilleadh idir. Bheil thu tuigsinn?”
+
+“Nan cuirinn mo bhràthair nam àite …”
+
+“Mach!” dh’èigh an Caiptean, a’ seasamh agus a’ bualadh a dhùirn air a’ bhòrd. Mhothaich Ruairidh gu robh fuaim a’ chlò-sgrìobhadair anns an oifis eile air stad. Cha robh fuaim bho òrd no bho shàbh a bharrachd. Stad e a’ coimhead an duine airson greis. “Bheil thu bodhar?” dh’èigh an Caiptean.
+
+“Thèid mi a-mach nuair a bhios mi deiseil,” arsa Ruairidh ann an guth ìosal gus nach cluinneadh an
+
+[TD 92]
+
+nighean e a bha san oifis eile. “Tha thu air do mhealladh ma tha thu a’ smaoineachadh gu bheil thu san arm fhathast, a Chaiptein Chaimbeil. Cha robh thu ach greiseag san arm. Cha chuala tu srann peileir a-riamh. ’S ann a bha thu an stòr an airm, nach ann? A’ cunntadh stocainnean is bhrògan, bhriogaisean is dhratharsan. Cha tèid balach no nighean leatsa gu Mòd, chan eil iad agad ’s cha bhi. Cha do rinn thu càil a-riamh air do shon fhèin. Dh’fhàg d’ athair an companaidh agad nuair a sguir thu chunntadh nan dratharsan. Chan eil duine a tha ’g obair agad nach lùigeadh an sgian a chur air d’ amhaich. Ach tha là thrustairean dhed leithid gus a bhith seachad …”
+
+Thòisich an Caiptean a’ sgreuchail ris an nighinn: “Cuir fios air a’ phoileas.”
+
+Rug Ruairidh air amhaich air, agus phut e air ais e dhan t-sèithear. “Suidh sìos, a choin,” ars esan. “Cha leig thu leas eagal a bhith ort. Cha shalaich mise mo làmhan air nì cho suarach riut.” Thàinig an nighean a-steach agus thuirt Ruairidh rithe, “Chan eil an Caiptean a’ faireachdainn glè mhath,” agus dh’fhalbh e.
+
+Air a shlighe a-mach chunnaic e gu robh snodha-gàire air aghaidh a h-uile duine. Rinn feadhainn crathadh làmhan ris, ag aideachadh gu robh e na ghaisgeach nan sùilean. Nuair a sgaoil an naidheachd bha e na ghaisgeach dùthchail.
+
+Fhuair Eilidh an duais aig a’ Mhòd agus thill Ruairidh dhan eathar ghiomach. Ach fhuair Eubha dhan bhaile mhòr gun smid a ràdh mu dheidhinn a’ chuspair. Ann an ùine nach robh glè fhada thàinig crìoch air iasgach nan giomach mar a thàinig air a h-uile iasgach san sgìre. Ceann sreath reic a’ mhòr-chuid dhe na croitearan an taighean ri coigrich agus dh’fhàg iad an Clachan. Chaidh Ruairidh is Eubha a Ghlaschu, a far an robh
+
+[TD 93]
+
+Eilidh air pòsadh. Thachair mi ri Eubha an t-seachdain a chaidh agus thuirt i gum bu mhairg a chanadh ri Ruairidh nuair a thog e an taigh gur e Sìonach a bhiodh a’ fuireach ann an-diugh. Cha chreid mi nach robh an cianalas oirre.
+
+[TD 94]
+
+19. Iasgach nan Giomach
+
+Bho ’s cuimhne leam dh’fheumadh an òigridh againn an t-eilean fhàgail airson beòshlaint fhaighinn. Bha mòran a’ dol a sheòladh no a Ghlaschu no a Chanada, ach bheachdaich ceathrar ghillean sa bhaile againn gu faigheadh iad an teachd-an-tìr aig an dachaigh ag iasgach nan giomach.
+
+’S e Torcall, ceannaiche a bha anns a’ bhaile, a chuir seo nan sùilean, agus thug e eathar is uidheam dhaibh air iasad. Rinn iad sgùilean ghiomach agus chuir iad na sgùilean, agus aig deireadh a’ chiad seusain bha faisg air leth nam fiachan aca pàighte. Bha an gnothaich a’ còrdadh ri na gillean, oir bha e comasach dhaibh a’ chroit obrachadh cuideachd.
+
+Rinn bàrd baile air choreigin amhran dhaibh ach chan eil cuimhne agam ach air aon rann:
+
+Siud far an robh ’n criutha dòigheil -
+Rinn iad còcaire de Bhàlaam,
+’S chum e briosgaid is ìm riutha
+Gu ’n tug e dìobhairt air Pàdraig.
+
+’S e Bàlaam am far-ainm a bha air an fhear a b’ òige, agus b’ e Pàdraig an sgiobair. ’S e Iain agus Alasdair a bha air an dithis eile. An ath sheusan chuir iad na clèibh na b’ fhaide air falbh agus bha iad a’ dèanamh math dha-rìribh. Cha mhòr nach robh na fiachan pàighte nuair a thàinig stoirm a sguab leth nan sgùilean gu tìr, far an deach am milleadh. B’ fheudar tuilleadh uidheim a thoirt bho Thorcall airson sgùilean ùra. Thuirt e nise riutha gu feumadh iad a h-uile càil, biadh is aodach is
+
+[TD 95]
+
+eile, a cheannach sa bhùth aigesan. Bha seo airson gu seachnadh iad na bhanaichean a bha air tòiseachadh a’ ruith air an sgìre leis a h-uile càil air an cuireadh croitear feum. Mun àm sa cuideachd thòisich e ag ràdh gu robh feadhainn dhe na giomaich marbh nuair a ràinig iad Billingsgate ann an Lunnainn. Cha robh seo cho math agus bha na bu mhiosa ri thighinn. Thuirt Torcall gu robh prìs nan giomach air a dhol sìos, agus cha robh dòigh aig na gillean air lorg an e an fhìrinn a bha seo. Bhon àm sa, ge bith dè cho cruaidh ’s a dh’obraicheadh iad, ’s ann dhan toll a bha iad a’ dol.
+
+Aon samhradh thàinig Sasannach dhan bhaile. ’S e Tòmas Parker a bha seo, agus cha robh e fada còmhla rinn nuair a thòisich e ag ràdh ri na h-iasgairean gu robh Torcall gan creachadh. Bha bràthair aige ann an Lunnainn ag obair ann am margaid an èisg agus dh’innseadh e dhaibh prìs nan giomach, agus an robh feadhainn marbh anns na bucais aca. Chuir iad comharradh air na bucais agus glè aithghearr bha dearbhadh aca gu robh Torcall mì-onarach agus breugach. Dh’fhosgail Tòmas Parker an sùilean agus dh’iarr iad comhairle air. Thuirt e gum pàigheadh e fhèin na fiachan a bha aig Torcall orra agus gun dèiligeadh a bhràthair ri iasg sam bith a ghlacadh iad. Chuireadh e fhèin na giomaich gu Billingsgate agus dhèanadh a bhràthair cinnteach gum biodh ceartas aig an sgioba.
+
+Bha na balaich glè thoilichte faighinn air falbh bho Thorcall, agus anns an dealachadh thug iad droch bheul dha. Thòisich iad a’ toirt nan giomach do Thòmas agus bha Adhamh, a bhràthair, gan coinneachadh ann an Lunnainn. Chaidh an seusan seachad gun aon ghiomach bàsachadh air an t-slighe a Lunnainn.
+
+Bha plana aig Tòmas an uair sin airson an t-eathar a
+
+[TD 96]
+
+shlaodadh suas air a’ chladach. Bha e glè dhuilich do cheathrar sin a dhèanamh, agus nuair a thilleadh iad le tràigh reothairt dh’fheumadh na boireannaich a thighinn a chuideachadh a’ chriutha. Mar sin bha a h-uile duine toilichte nuair a thàinig an t-inneal ùr. ’S e crangaid a bha seo agus shlaodadh aon duine an t-eathar nan cumadh dithis eile na seasamh air a druim i.
+
+Cha b’ fhada gus an robh plana eile aig Tòmas. Thuirt e nach leigeadh iad a leas ach triùir anns an sgioba, agus cheannaich e earrann Phàdraig dhen eathar agus an uidheam aige. Mar a chanas sinn an-diugh, bha Pàdraig ‘redundant’, ach cha d’ fhuair e cuideachadh mar a gheibh daoine an-diugh nuair a thig an àmhghar sin orra. B’ fheudar do Phàdraig a dhol a sheòladh. “’S e an ath phlana a bhios aige,” ars Iain, “gun dèan dithis a’ chùis ma dh’obraicheas iad cruaidh gu leòr.”
+
+Ach ’s e a bha aig Tòmas gun dèanadh iad cosnadh na b’ fheàrr a-nise agus gu feumadh iad pàigheadh airson a bhith a’ cleachdadh a’ chrangaid. “Air druim na sgalaig bidh an t-eallach co-dhiù,” ars Alasdair. Ach ’s e a rinn buileach brònach na gillean gun thòisich fios an dèidh fios a’ tighinn bho Adhamh gu robh giomaich mharbh anns na bucais, agus gu robh a’ phrìs air a dhol sìos. “Nach cuala sinn seo roimhe?” arsa Bàlaam.
+
+Bha caraid do dh’Iain aig an taigh bho sheòladh agus thuirt e gun deigheadh e gu Billingsgate nuair a dh’fhalbhadh e, oir bhiodh e a’ fuireach greis ann an Dachaigh nan Seòladair ann an Lunnainn. Choinnich e na bucais a thàinig bho Thòmas agus chunnaic e na daoine gam fosgladh, agus cha robh aon ghiomach marbh annta. Ach thuirt Tòmas ris an sgioba gu robh seachd marbh. ’S e a chuir an t-iongnadh air na gillean an naidheachd a bha ann an litir an t-seòladair. “Aithnichidh
+
+[TD 97]
+
+iad Tòmas Parker ann am Billingsgate, ach chan eil Adhamh Parker ag obair sa mhargaid idir.”
+
+Nuair a fhuair an sgioba am pàigheadh bho Thòmas airson nan giomach mu dheireadh a chuir e air falbh, dh’innis iad dha nach robh iad a’ dol gu muir tuilleadh agus bha e gu math feargach. Chaidh an naidheachd air feadh na sgìre cho suarach ’s a dhèilig e riutha agus cha d’ fhuair e duine a dheigheadh nan àite. B’ fheudar dha na balaich falbh a sheòladh agus bha Iain agus Bàlaam air an aon soitheach. Nuair a ràinig iad Astràilia bha litir romhpa ag innse gun chuir cuideigin teine ris an eathar agus gun ruith Tòmas air ais a Shasainn.
+
+[TD 98]
+
+20. Mata agus Lucas
+
+’S ann a’ seòladh a bha mo charaid, Seòras Mhurchaidh ’ain ’ic Dhòmhnaill ’ic Iain - sin agaibh ainm sinnsireil, ach ’s e Seòras Mhurchaidh a chanas a h-uile duine ris. Duine beag, caol, cruaidh a th’ ann, cho fallain ri breac ’s cho èasgaidh ri cù-chaorach. Nuair a thàinig an seòladh gu bochdainn am Breatainn thàinig e dhachaigh, ach bha an sàl na fhuil agus cha do chuir e a chùl ris idir. Fhuair e slùp a bha dà fhichead troigh a dh’fhaid air an deic agus anns an robh cèaban cofhurtail. Tha i aige ri fear dhe na pontùnan ùra a th’ ann an Ceann a’ Bhàigh, agus bidh e a’ toirt luchd-turais air bhòidse ghoirid fo sheòl sa Chuan Sgìth. Ged nach eil e a’ dèanamh fortan, tha an obair a’ còrdadh ris agus, mar a bhios e fhèin ag ràdh, ‘Nach math am pàigheadh d’ obair a bhith còrdadh riut’.
+
+Aon mhadainn as t-samhradh a chaidh thàinig dithis gu , eathar Sheòrais, agus dh’iarr iad fastadh fad là dhith, ochd uairean a thìde. Cha do rinn luchd-turais seo a-riamh roimhe. Dh’iarradh teaghlach no dhà i airson dà uair a thìde, no grunn iasgairean airson ceithir. Ach thairg iad seo £300 nan tugadh e gu muir iad sa bhad. “Feumaidh mi fios a chur gu mo bhean gum bi mi fada gun tilleadh,” arsa Seòras, a’ gabhail an airgid, mòran a bharrachd air na b’ fhiach a’ bhòidse. Dhìrich e chun a’ chidhe agus lorg e mac a bhràthar, Seonaidh, a bha ag obair sa bhàta-iasgaich Barley Stalk, agus thuirt e ris innse dha bhean mar a bha. “Cha chreid mi gur e èildear is deucon a tha agad an-dràsta air bòrd,” arsa Seonaidh, a bha dèidheil air fanaid gun leisgeul idir. “Dè na h-ainmean a thug iad dhut?”
+
+[TD 99]
+
+“Mata a th’ air an fhear mhòr reamhar, agus Lùcas air an fhear òg.”
+
+“Saoilidh mi gur e Marta bu chòir a bhith air an fhear òg.”
+
+“’S coma leam sin. Tha airgead gu leòr aca co-dhiù.”
+
+Nuair a thill Seòras bha an dithis nan sìneadh air an aon leabaidh. Bha iad leth-lomnochd agus cha robh uidheam idir aca ach aon cheas eadar an dithis. “Bheil sibh ag iarraidh a dhol gu àite sam bith?” arsa Seòras.
+
+“Chan eil,” fhreagair Mata. “Seòl a-mach. Fada mach.”
+
+Chuir Seòras a mheur air putan an einnsein, dh’fhosgail e na ròpan agus bha Ealasaid fo astar. Nuair a fhuair e air falbh bhon chidhe, bha e airson na siùil a chrochadh gus an sàbhaileadh e ola, ach nuair a dh’fhaighnich e do Mhata an e siùil a bha iad ag iarraidh ’s e a thuirt e: “Tha sinn ag iarraidh nan seòl agus an inneil.” Chuir Seòras an àirde an dà sheòl agus chùm e am bàta cruaidh air a’ ghaoith a bha meadhanach làidir bho dheas. Ach bha e a’ fàs amharasach.
+
+Faisg air meadhan-là thàinig Lùcas a shloc a’ choilich agus dh’iarr e air Seòras a thighinn dhan chèaban gus an innseadh e dè an naidheachd a bhiodh air Rèidio nan Gàidheal aig dà uair dheug. Stad Seòras an t-inneal agus chuir e na siùil air dòigh gus an stadadh an t-eathar. Bha i an uair sin ‘hove to’, mar a chanas seòladair, agus dh’fhaodadh e am falmadair fhàgail. Lorg e an stèisean air an rèidio agus chlisg e nuair a chuala e a’ chiad naidheachd. Bha dà mhèirleach air sùim mhòr airgid a ghoid à stòr Abdul Màkar sa bhaile. Ghlac iad am manaidsear nuair a bha e a’ dùnadh an stòir, cheangail iad e agus ghlas iad ann an clòsaid e. Thuirt esan gur e duine mòr reamhar agus fear beag òg a cho-èignich e agus gu robh daga aig an fhear mhòr ach gu robh e cinnteach gur
+
+[TD 100]
+
+e dèideag a bh’ innte. Dèideag ann no às, cha do thachair eucoir cho gràineil sna h-eileanan a-riamh roimhe …
+
+Cha do dh’innis Seòras an naidheachd seo. Thuirt e gur ann mu dheidhinn Comhairle nan Eilean a bha an rèidio a’ bruidhinn, agus nuair a chuala iad sin cha robh iad ag iarraidh a’ chòrr. “Chan fhada gus am feum mi tilleadh,” arsa Seòras. “Bidh an tìde-mhara nam aghaidh agus …”
+
+“Chan eil sinne a’ dol a thilleadh idir,” arsa Mata, le gàire fanaid. “Bheir thu sinn gu Geàrrloch.”
+
+Dh’fhairich Seòras, mar a thuirt e fhèin, “mo mhuncaidh ag èirigh, ach chum mi srian air, oir thuig mi am plana a bha aca.” Nuair a bheireadh e iad faisg air tìr, shadadh iad a-mach às an eathar e agus dheigheadh iad air tìr san eathar rubair. “Mas e sin a tha sibh ag iarraidh, cosgaidh e barrachd,” ars esan. Dh’fhosgail Lùcas an ceas agus thug e ceud not eile dha. Sheall e dhaibh far an robh biadh is deoch sa chèaban agus thill e chun fhalmadair.
+
+Fhad ’s a bha e a’ cur a’ bhàta air adhart a-rithist smaoinich e air plana. Beag air bheag, leig e am bàta leis a’ ghaoith gus an robh a ceann dhan àirde ’n ear-thuath. Bha e cinnteach nach mothaicheadh na mèirlich gun dh’atharraich e an cùrsa agus bha làn-dhùil aige nach b’ fhada gus am faiceadh e am bàta-aiseig - Suilven - a bhiodh a’ seòladh eadar Ullapul is Steòrnabhagh. Loisgeadh e an uair sin rocaid agus thigeadh am bàta-aiseig ga shàbhaladh.
+
+Thàinig an Suilven am fàire agus smaoinich Seòras air rocaid eile ullachadh airson a losgadh air an dithis a bha sa chèaban nan tigeadh iad a-mach. Ach bha eagal air gun cuireadh sin Ealasaid na teine agus cha robh mòran na shaoghal na bu phrìseil’ na an t-eathar. Mhothaich e
+
+[TD 101]
+
+an uair sin gu robh a’ ghaoth ag èirigh agus fhuair e soilleireachadh air dòigh na b’ fheàrr.
+
+Nuair a bha an Suilven faisg gu leòr, loisg e an rocaid agus ann an tiota bha an dà eucorach an sloc a’ choilich, Mata is an daga na làimh. “Dè bha siud?” ars an dithis còmhla.
+
+“Bhuail muc-mhara san eathar,” arsa Seòras, agus aig an aon àm chuir e am falmadair gu làimh chlì. Chaidh toiseach a’ bhàta tro shùil na gaoithe sa bhad agus thàinig an crann-sgòide trom tarsainn le cumhachd uabhasach agus bhuail e ceann Mhata. Thuit Mata gun mhothachadh air muin Lùcais agus bhuail ceann Lùcais air cliathaich a’ bhàta. Thuit an daga aig casan Sheòrais. Nuair a fhuair Seòras air an t-eathar a cheartachadh mhothaich e gu robh an Suilven air a cùrsa atharrachadh.
+
+Thachair cùisean glè aithghearr an uair sin. Thàinig heileacoptar le lorg-phoileas agus dh’fhalbh e le na h-eucoraich. Thàinig ceannard a’ phoilis air bòrd Ealasaid, agus nuair a dh’fhosgail e ceas Mhata is Lùcais fhuair Seòras briseadh-dùil, oir cha robh càil ann ach na rudan a bhios aig a h-uile duine a’ dol air turas. Bha dòchas aig Seòras ri duais “Chuala mi air an rèidio,” ars esan, “gun ghoid iad sùim mhòr airgid a stòr Abdul Màkar.”
+
+“Cha robh gnothaich acasan ri sin,” ars am poileasman. “’S e a tha seo beathaichean mòran nas cunnartaiche na mèirlich. Tha sinn an tòir orra bho chionn greis, agus lorg sinn an taigh aca a-raoir, ach ’s ann leotha tha an taigh a tha ceangailte ris cuideachd, agus thàrr iad às tro dhoras dìomhair a tha eadar an dà thaigh. Tha iad air a bhith a’ sgaoileadh dhrogaichean san eilean.”
+
+Thog Seòras an daga. “Chan e dèideag a tha seo idir a-rèiste.”
+
+[TD 102]
+
+Dh’fhosgail am poileasman an daga agus sheall e na sia peilearan dham charaid. “Tha thu glè fhortanach do chasan a thoirt às,” ars esan.
+
+[TD 103]
+
+21. Pòsadh ‘Smart Ailig’
+
+Bha a h-uile duine a dh’aithnicheadh e a’ smaoineachadh gu robh beatha shòlasach aig Ailig Smart. Bha feadhainn a’ dèanamh fealla-dhà air ainm, ag ràdh ‘Smart Ailig’, ach cha robh an sin ach farmad. Thòisich e na bhalach le aon eathar ghiomach ag obair a-mach à Malaig, agus aig an àm seo bha e air a mheas na dhuine beairteach. Bha trì bàtaichean mòr aige, agus bha e a’ reic iomadh seòrsa maoraich anns an Fhraing agus anns an Spàinn.
+
+A dh’aindeoin sin, cha robh e air a shèideadh suas le fèin-spèis idir, mar as tric a bhios taidhcùn. ’S ann glè ainneamh a chitheadh duine e air a sgeadachadh mar duine-uasal. Mar bu tric’ ’s e geansaidh iasgair agus seann bhriogais a bhiodh air, oir bha e daonnan ag obair mu eathraichean is iasg. O àm gu àm dheigheadh e dhan Roinn Eòrpa le làraidh mhòr làn de mhuirsgeanan-caola. Ghabhadh e drama còmhla ris an luchd-obrach aige fhèin agus bha e a’ toirt dhaibh a’ phàighidh a b’ fheàrr a bha dol am measg iasgairean. Ged a bha e beag, bha e làidir, sìtheil agus iriosal na ghnè, agus chanadh an fheadhainn a b’ eòlaich’ air gur e duine gun lochd a bh’ ann. Tha mi cinnteach gu robh - mar a bha iad ag ràdh - beatha shòlasach aige an uair sin.
+
+Ach aig aois dà fhichead bliadhna ’s a còig phòs e, agus thàinig atharrachadh mòr air a bheatha. Nuair a shocraich am pòsadh an gaol, thòisich sonas Ailig a’ crìonadh. ’S iomadh duine dha na thachair sin, ach ’s ann ainneamh dha-rìribh a tha rud cho oillteil a’ tighinn air pòsadh ris an rud a thàinig air pòsadh Ailig.
+
+’S ann às an Eilean Sgìtheanach a bha a bhean, Carol. Bha i iomraiteach an saoghal na Gàidhlig mar bhana-
+
+[TD 104]
+
+sheinneadair agus bana-actair. Bha Ailig seann-fhasanta na bheachdan agus bha làn-dùil aige gu leigeadh Carol seachad a’ ghòraich sin nuair a phòsadh iad. Cha robh Gàidhlig aige, agus cha robh e a’ còrdadh ris na bha de mhuinntir na Gàidhlig a’ tighinn chun taighe. Bha fuath aicese dha na h-iasgairean salach a bha a’ tadhal air Ailig, daoine nach robh gearradh na feusaig ach uair san t-seachdain. Mar sin, ged a bha an taigh mòr leis a h-uile cofhurtachd, cha robh an t-sìth sa bhothan, agus thòisich Ailig a’ lorg sòlais anns a’ bhotal.
+
+Aon mhadainn dh’fhalbh e dhan Spàinn le làraidh mhòr làn mhuirsgeanan-caola. Bha caraid aige anns a’ Ghearasdan aig an robh garaids agus bhiodh fear dhe na fir-ceàirde aige a’ dol còmhla ri Ailig. An là seo bha an gille a b’ àbhaist a bhith cuideachadh Ailig air làithean-saora, agus sin mar a choinnich e ri Kevin Dart, fear eile de bhalaich na garaids.
+
+’S e fìor ghille tapaidh, eireachdail a bh’ ann, agus chòrd e fhèin is Ailig ri chèile. Bha an còrdadh cho blàth ’s nach robh iad air Sasainn fhàgail nuair a thug Ailig am balach a thaobh airson tighinn a dh’obair sa chompanaidh aige fhèin ann am Malaig.
+
+Nuair a ghabh Kevin a’ chuibhle anns an Fhraing, ghabh Ailig am botal agus thòisich e ag innse mu Charol. “Chan e buaireadh mòr a tha milleadh pòsadh,” ars esan. “Cha bhi sinn a’ sgreuchail ri chèile idir, no a’ sadadh nan soithichean air a chèile. ’S e rudan beaga a tha dèanamh a’ chall. Nuair a bhios feadhainn a-staigh ’s a bhios mi bruidhinn riutha, tòisichidh ise a’ roiligeadh a sùilean, a’ cur gruaim is fanaid air a h-aghaidh. Tha i math air dìmeas a dhèanamh gun smid a ràdh, oir ’s e bana-actair a tha innte. Glè thric, ma bhios Gaidheil a-staigh, canaidh i facail Ghàidhlig mum dheidhinn a bheir gàire orra. Ma
+
+[TD 105]
+
+bhios caraidean againn gu diathad ’s a bhios mi ’m meadhan fealla-dhà innse, èighidh i rium an salann a chur thuice ged a tha salann eile ri taobh …”
+
+“Bheil sibh a’ cadal còmhla?” arsa Kevin.
+
+“Och, tha dà bhliadhna bho nach do chaidil i nam leabaidh-sa. ’S ann ainneamh a tha i san aon taigh rium. Tha i a’ sgiathalaich bho àrd-ùrlar gu àrd-ùrlar eadar Steòrnabhagh is Lunnainn. Tha i a’ dèanamh tàire air a h-uile càil a nì mi agus a’ caitheamh airgid mar gum b’ e clachan-muile a bhiodh ann. Ma thig mi faisg oirre, teichidh i ag èigheachd gu bheil samh an èisg lobhte bhuam. Bhithinn mòran na b’ fheàrr nam aonar.”
+
+“Chan fhaigh duine dealachadh pòsaidh airson gum bi bhean a’ roiligeadh a sùilean,” arsa Kevin, “ach tha mi tuigse do shuidheachadh, Ailig. Tha thu anns an aon staing san robh mo bhràthair …”
+
+“An d’ fhuair esan dealachadh …?”
+
+“Cha d’ fhuair, ach fhuair e dòigh eile air a bhean a chur an dara taobh.”
+
+“Bheil thu ciallachadh gun dh’fhàg e i?”
+
+“Chan eil. Tha dòigh nas seòlta ann an-diugh airson bean a chur bhuat.”
+
+“Dè an dòigh a tha sin?” Dè rinn do bhràthair?”
+
+“Uill, ma gheallas tu nach toir thu guth air ri duine beò, innsidh mi dhut am beagan air a bheil fios agam.”
+
+“Tha mo ghealladh agad.”
+
+“Cha toir mi guth air ainm duine no àite oir feumaidh sinn a bhith faiceallach a’ bruidhinn air rud cho cunnartach. Bha a bhean a’ dèanamh mo bhràthar tinn. Bha eagal òirnn gum buineadh e ri chiall. Bhiodh e ag ràdh nach robh càil anns a’ phòsadh cho dòrainneach ri dìmeas. Bha e smaoineachadh gur e seo a tha each dearg an Taisbeanaidh a’ ciallachadh …”
+
+[TD 106]
+
+“Cùm ort, Kevin. Dè an gnothaich a tha aig each dearg ri bean do bhràthar?”
+
+“Rud a tha sa Bhìoball a th’ ann, Ailig. Tha e ann an Taisbeanadh Eòin an diadhair. Tha e coltach gu faca e ceithir eich, fear geal, dearg, dubh is glas, agus bha comas aig an duine bh’ air an each dhearg sìth a sgrios.”
+
+“Coma leat dhe na h-eich sin. Chan eil eòlas agam air a’ Bhìoball. Dè rinn do bhràthair?”
+
+“Chuala e an Glaschu mu dheidhinn fear a chuidicheadh duine aig an robh trioblaid le bhean. Chuir an duine sin fios thuige tron phost, ach cha robh ainm no seòladh anns an litir. Tha sin fhèin ag innse cho faiceallach ’s a tha na daoine seo …”
+
+“Tha. Tha. Ach dè bha an litir ag ràdh?”
+
+“Bha i ag innse far am fàgadh mo bhràthair an t-airgead. Deich mìle not.”
+
+Chuir Ailig bhuaithe am botal. “Seadh, a-nis,” ars esan. “Dè thachair?”
+
+“Chan eil fios agam air càil ach mar a leugh mi anns a’ phàipear-naidheachd. Chuir gille òg maiseach eòlas air a bhean. Cha robh sin duilich dha - sgiabadh ise a casan do dhuine sam bith. Chaidh iad gu tràigh le eathar bheag rubair agus laigh e anns a’ ghrèin agus leig iad leis an tìde-mhara falbh leis an eathar. Nuair a bha iad mu mhìle bhon chladach thòisich an t-eathar a’ call a gaoithe, agus ged a thòisich an gille air iomradh gu tìr, chaidh an t-eathar fodha agus cha robh snàmh aig bean mo bhràthar …”
+
+“OK. OK. Tha mi tuigsinn a-nis. Bhàth e i agus cha robh ann ach tubaist.”
+
+“Chaidh a mholadh arson na h-oidhirp a rinn e,” arsa Kevin, le snodha gàire, “agus phàigh an t-urras leth-cheud mìle not.”
+
+[TD 107]
+
+Bha Ailig sàmhach airson greis mhòr agus stad iad airson biadh. Nuair a chaidh iad air an rathad a-rithist thuirt e, “An duine sin a chuidich do bhràthair, Kevin, nach fhaodadh e bhith air an t-airgead a ghoid?”
+
+“Dh’fhaodadh, Ailig, ach bha e ag iarraidh tuilleadh - deich mìle eile nuair a dheigheadh an gnìomh a dhèanamh. Nach e sin an dòigh àbhaisteach ann an cùmhnant sam bith? Feumaidh gach taobh a bhith onarach.”
+
+“’S e an fhìrinn tha sin. An dùil am faighinn còmhradh air do bhràthair?”
+
+“’S iongantach gu faigh, Ailig. ’S e an rud mu dheireadh a chuala mise gu bheil e ann an Tasmania, agus cha robh seòladh air a’ chairt a chuir e thgam.”
+
+“Dè tha e a’ dèanamh an sin?”
+
+Rinn Kevin lachan gàire. “Tha mi cinnteach,” ars esan, “gu bheil e a’ caitheamh na fhuair e dh’airgead airson call a bhean.” Ach cha do rinn Ailig gàire idir. Bha e fada na thàmh, agus nuair a bhruidhinn e bha e soilleir gu dè bha air inntinn. “An dùil am faigheadh tu air fios a chur gu duine dhen t-seòrsa air an robh sinn a bruidhinn?”
+
+“Chan urrainn dhomh càil a ghealltainn, Ailig, ach tha mi eòlach an Glaschu agus nì mi mo dhìcheall.”
+
+Chaidh Kevin air ais gu obair sa Ghearasdan, oir cha robh cead aige a dhol a dh’obair gu Ailig airson cola-deug eile. Mu dheireadh thall thàinig fòn uaithe gu robh e a’ soirbheachadh an Glaschu’, agus goirid an dèidh sin fhuair Ailig am fios ris an robh dùil aige. ’S e litir a bh’ ann gun ainm ’s gun seòladh, agus an àite làmh-sgrìobhaidh bha facail a chaidh a ghearradh à pàipear-naidheachd. Bha an litir goirid: “Cuir cèis le £10,000 ann an seòmar-feitheimh Mhalaig. Loisg an litir seo.” Bha là agus uair air an comharrachadh. Ged a bha Ailig glè
+
+[TD 108]
+
+chritheanach a’ dèanamh mar a chaidh iarraidh air, cha robh trioblaid sam bith aige. Bha trèana ag ullachadh airson falbh agus dh’fhuirich Ailig gus am faca e duine òg le feusag is glainneachan dubh a’ dol dhan trèana leis a’ chèis. Nuair a thill Ailig dhachaigh bha feadhainn a’ cèilidh air Carol - muinntir na Gàidhlig - agus chaidh e do rùm beag a bha shuas an staidhre, far na lorg e am botal ’s a’ ghlainne. Bha e nise air a dhol tarsainn na Rubicon.
+
+Tràth air an fheasgar, thàinig Kevin airson tòiseachadh ag obair aig Ailig. ’S e searbhant a dh’fhosgail an doras, agus seach nach b’ aithne dhi cò e, thuirt i gun innseadh i do bhean an taighe gu robh e air tadhal. Ann an tiotadh thàinig Carol, agus ma ghabh ise iongnadh, ’s e ghabh an t-iongnadh esan. Bha dùil aige ri cailleach faisg air aois Ailig, ach ’s e a bha seo nighean air a sgeadachadh mar bana-phrionnsa, a guaillean agus a gàirdeanan lomnochd, a craiceann rèidh gun smal. Bha falt dubh sìos gu guaillean agus nuair a chuir i a-mach a làmh chunnaic Kevin fàinneachan a chosg fortan. Cha mhòr nach robh i cho àrd ris fhèin, ’s bha fiamh a ghàire na sùilean mòra gorma. Chan fhaca e riamh nighean cho àlainn ach air an teilidh, agus bha e neònach na shùilean-san gu robh i pòsta aig Ailig. Cha b’ urrainn gu robh i leth cho aosta ris.
+
+Nuair a rinn iad crathadh làmhan, shlaod i a-steach e. “O! Bhalaich mhaisich,” ars ise, “càit an robh thu air falach fad mo bheatha?” Thug i e dhan chidsin agus chuir i biadh is deoch air bòrd dha. Bha i a’ còmhradh cho aoibhneach ris, mar gum b’ e leannan a bh’ ann nach fhaca i o chionn fhada. Cha b’ fhada gus na chaill esan cuimhne gur e bean an duine dhan robh e dol a dh’obair a bha seo.
+
+[TD 109]
+
+An rud a thachair an uair sin, bha e dha-rìribh tùsail. Bha e mar iarann a’ tighinn dlùth air clach-iùil. Thug i Kevin suas an staidhre; thuirt i ris an t-searbhant a dhol dhachaigh; agus thug i Kevin a-steach dhan rum-cadail aice fhèin. Chan fhaigheadh iad air an cuid aodaich a chur dhiubh luath gu leòr.
+
+Nuair a riaraich iad an drùis, thòisich Kevin a’ còmhradh. “Tha mi dol a dh’innse dhut rud uabhasach,” ars esan. “Chaidh mise còmhla ri Ailig dhan Spàinn.” Dh’innis e dhi na chaidh a ràdh air an turas sin, ach thòisich Carol a’ gàireachdainn. “Na lorg thu duine a mhurtadh mi fhathast?” ars ise.
+
+“Tha Ailig air an t-airgead a phàigheadh dha mu thràth. Nach b’ fheàrr dhuit fhàgail? Nach fhalbh thu còmh’ rium fhìn?”
+
+“’S ann bu chòir dhutsa dealbh-chluich a sgrìobhadh. ’S e tha seo Malaig, chan e Chicago.”
+
+“Chan eil thu creidse smid a tha mi ’g ràdh.”
+
+“Chan eil, a ghaoil, ach ’s iomadh dealbh-chluich anns an robh mi nach eil a leth cho math ri do stòraidh.” Bha iad aghaidh ri aghaidh a-nis anns an leabaidh, agus chuir e grèim air a gualainn ’s chrath e i. “Eist rium, Carol. Tha an deich mile not agam: a bheil thu tuigse?”
+
+“’S e thu fhèin a phàigh e airson mo mhurt?”
+
+“Mar tha fios agad, cha do rinn mi sin. Cha robh càil na mo rùn ach an t-airgead fhaighinn. Ach na bi smaoineachadh nach fheuch e a-rithist.”
+
+Bha Carol sàmhach airson greis. Mu dheireadh thuirt Kevin: “Tha m’ iuchraichean nam phòcaid. Falbh agus faic an ceas a tha ’n ciste a’ chàir.”
+
+Dh’èirich Carol agus chuir i oirre aodach leapa. Nuair a dh’ fhosgail i ciste a’ chàir chan e a-mhàin gu robh ceas làn airgid ann, ach dh’aithnich i gur e ceas le Ailig a
+
+[TD 110]
+
+bh’ ann. Bha A.S. air na glasan. Ach bha rudan eile am measg nam pasgan notaichean: daga, feusag fhalsa agus speuclairean dubha.
+
+Thog i an daga le clobhd a bha sa chiste agus thug i a-steach e gun meur a chur air. Chuir i am falach e sa chidsin mus deach i air ais gu Kevin. “Bheil thu gam chreids’ a-nis?” dh’fhaighnich e.
+
+“Feumaidh sinn falbh. Tha caraidean agam an Lunnainn.”
+
+Leum Kevin a-mach às an leabaidh. “Falbhaidh sinn anns a’ bhad,” ars esan.
+
+“Cha bhiodh sin glè chiallach, a ghaoil. Dè cho fada ’s a chumadh deich mìle not sinn ann an uisge-beatha? Tha dùil a’m tòrr airgid a thoirt bho Ailig mus aontaich mi fhàgail. Tha fios a’m far a bheil iuchar na ciste-tasgaidh aige agus bheir thusa leat na tha innte. Dèan deiseil fhad ’s a bhios mise a’ faighinn an airgid.”
+
+Bha Ailig na chadal air an t-sòfa, a bhroinn làn uisge-beatha, agus am botal ’s a’ ghlainne air bòrd beag ri thaobh. Chuir Carol na bha anns a’ chiste ann am poca plastaig. Smaoinich i gur e seo an dara leth a bha e a’ gleidheadh dhan fhear a mhurtadh i, agus bha beachd aice gu robh Kevin air a murt nan robh i cho aosta ri Ailig. Bha i a-nis cinnteach gur e Kevin fhèin a bhàth bean a bhràthar.
+
+Thug i am poca plastaig dha Kevin. “Fuirich aig an taigh gus an tig mi dhan Ghearasdan.” Anns a’ bhad ’s a dh’fhalbh e, chaidh i dhan chidsin agus le clobhd thog i a’ ghlainne a thug i dha Kevin nuair a thàinig e chun taighe. Thug i a’ ghlainne agus an daga suas gu rum Ailig. Chuir i a’ ghlainne air a’ bhòrd ri thaobh - glainne Ailig. Chuir i oirre miotagan geala mus do thog i an daga.
+
+Nuair a ràinig Kevin a dhachaigh bha solas san taigh
+
+[TD 111]
+
+agus càr a’ phoilis aig an doras. Chuir iad an grèim anns a’ bhad e. Nuair a lorg iad an t-airgead thuirt an ceannard, “Seo an t-airgead a bha thu airson a ghoid. Mhurt thu duine gun lochd airson seo.”
+
+“Murt!” arsa Kevin. “Chan eil fios a’m cò air a tha thu a-mach.”
+
+“Chan e sin tha bantrach an duine bhochd ag ràdh. Fhuair sinn fios à Malaig gu robh thu ’g òl còmhla ris fad an fheasgair. Bidh do mheur-lorgan air a’ ghlainne. Fhuair iad do dhaga ann am bine-sgudail agus clobhd timcheall air. Cha chanadh tu gu robh sin glè smart.”
+
+Rinn a h-uile duine gàire ach Kevin.
+
+[TD 112]
+
+22. Rob an Deucoin
+
+Bha gu leòr de dhaoine ainmeil san sgìre againne ri mo chuimhne fhìn, gun luaidh air na ginealaichean roimhe sin. Ach cha robh duine an sin mun cuala mi uiread de sgeulachdan, no uirsgeulan, ’s a chuala mi mu dheidhinn Rob an Deucoin. Tha e ann an seagh mar Mac an t-Srònaich. Chan eil e furasta an fhìrinn a lorg am measg nan uirsgeulan.
+
+Chan ann airson foghlaim, gaisgeachd no eucoir a tha Rob ainmeil ach airson poidsearachd, agus am mì-rùn a bha aige do dh’uachdaranan a là fhèin. Cha robh glacadh bhradan air a mheas mar eucoir no mar pheacadh ach aig an lagh, na h-uachdaranan agus na faoighichean a bha beò orra. Bha sinne a’ coimhead air mar aon dhe na prìomh bheusan! Bha Rob nar sùilean dìreach mar a bha Rob Ruadh no Robin Hood. Oir cha b’ ann airson prothaid a bha e ris an dreuchd. Bheireadh e a’ mhòr-chuid dhen iasg dha na bochdan, agus ann an 1927 bha gu leòr dhiubh san sgìre againne. Bha Rob an uair sin na dhuine òg, mu shia troighean a dh’àirde, agus air leth làidir, lùthmhor. Bha e a’ faighinn a bheòshlainte às a’ chroit agus às an eathar iasgaich.
+
+Rinn e pìosan bàrdachd cuideachd, a’ cur sìos no a’ fanaid air an uachdaran ’s a bhàillidhean, ach chan eil cuimhne agam ach air a’ chriomaig seo.
+
+Gus an abaich am buntàta
+gun ùir is gun àiteach,
+gus am fàs coirc à sìol eòrna,
+bidh uachdaranan gràineil,
+gun iochd is gun nàire,
+
+[TD 113]
+
+sanntach is tàireil nan dòighean.
+
+Chan ann mu dheidhinn tachartasan Roib mar phoidsear a tha an eachdraidh seo ach mu dheidhinn mar a chaidh dha air a’ cheann mu dheireadh. Fòghnaidh e a ràdh nach deach a ghlacadh a-riamh. Bha feadhainn a’ cumail a-mach gu robh an dà shealladh aige; gu robh fios aige càit an robh na bàillidhean aig àm sam bith. Ged as uirsgeul a bha seo, cha b’ aithne dhuinn aig an àm cho faisg ’s a bha e air an fhìrinn.
+
+Bha iomadh cùis fàbharach do Rob. Bha an sluagh leis, athair fhèin, an Deucon, nam measg bodach aig an robh mòr-chliù airson diadhachd. Bhiodh Rob a’ gearradh a’ chinn bho gach bradan a ghlacadh e, agus a’ fàgail sin mar chomharradh malairt. Aon oidhche thug e dà bhradan dhachaigh agus ann an tiota bha bàillidh aig an doras. “Tha cinnt agam nach innis thusa breug dhomh,” ars esan. “Chaidh Rob fhaicinn aig a’ Ghlumaig a-nochd. Innis dhomh an tug e bradan dhachaigh.”
+
+“Cha tàinig ceann èisg a-steach air an doras an-diugh,” ars an Deucon. Bha am bodach cùramach leis an fhìrinn nuair a bha a ghnothaich ri bàillidh. Cha robh duine sa choimhearsnachd nach dèanadh an aon rud.
+
+Bha Rob fhèin anabarrach deas, agus mion-eòlach air an dùthaich. Bha geòla rubair aige agus motair-rothair. Ach bha rud na fhàbhar na b’ fheàrr na càil a tha sin, agus cha b’ e an dà shealladh a bha ann idir. Ged nach robh fios no amharas againn air, bha leannan aige, agus cò bha seo ach aon nighean an uachdarain. Ged a bhiodh sinn air fathann a chluinntinn mu dheidhinn, cha robh sinn air a chreidsinn. ’S e Mab an t-ainm a bha air an nighinn, agus bhiodh i ag innse do Rob càit am biodh e sàbhailte a dhol a phoidsearachd. Bha i dèidheil air snàmh is seòladh mar a bha e fhèin, agus sin mar a choinnich iad. Bhiodh iad a’ suirghe ann am bàgh beag, uaigneach, agus
+
+[TD 114]
+
+ghlèidh iad sin dìomhair airson bliadhna, mìorbhail mhòr san sgìre againne.
+
+Bha Mab ag ràdh gur e Leòdhasach lìomhach a bh’ ann an Rob - ‘refined’ mar a chanadh ise. Bha càch borb na sùilean. Bha i a’ saoilsinn mòran dheth cuideachd seach nach robh e a’ poidsearachd airson prothaid no ann am buidheann a’ cleachdadh puinnsean. Bha a ghuth a’ còrdadh rithe. Bha i a’ cluinntinn fuaim nan tonn ’s na gaoithe ann. Bha i cinnteach gur e duine-uasal a bh’ ann ged as ann air croit a rugadh e.
+
+Air a shon-san, bha e caillte a’ chiad là a chunnaic e i. Bha i bliadhna air fhichead a dh’aois, ceithir bliadhna na b’ òige na e fhèin, agus àrd, cumadail, tarraingeach. Bha inbhe mar sràbh sa ghaoith an coimeas ri teas na fala. Tha e air a ràdh: “Iadsan a tha na diathan airson a sgrios, nì iad an toiseach dall.”
+
+Dh’fhàs Rob cho dàna ’s gun chuir e lìon aig bun a’ ghlinne a bha faisg air taigh an uachdarain, an Seanailear Seòras Stone. Tha creagan àrd an seo agus iomadh geodha. Bha put aig Rob a-muigh aig muir agus an lìon a’ tighinn an sin gu tìr. Nuair a bha e ag iomradh air falbh, chunnaic e biùgan air bàrr nan creagan agus bha fios aige gu robh na sgalagan a’ feitheamh gus an glacadh iad e leis an iasg.
+
+An ceann dà uair a thìde thill e leis a’ gheòla. Shnàmh e an uair sin fon uisge chon a’ phuta agus dh’fhosgail e ceann an lìn. Bha sreang aige an sin gu geodha agus shnàmh e air ais fon uisge agus tharraing e an lìon gu socair gu tìr. Bha còig bradain ann agus nuair a gheàrr e na cinn dhiubh tharr e às ri bonn nan creagan. Nuair a dh’èirich an t-uachdaran sa mhadainn bha bradan gun cheann aig an doras. Bha fear eile aig doras a’ bhàillidh. ’S ann a’ dèanamh a’ ghille a bha e airson Mab, ach cha
+
+[TD 115]
+
+robh e idir a’ tuigsinn a’ chunnairt anns an robh e.
+
+Bha an Seanailear cho feargach ’s gun thòisich e a’ dèanamh plana airson Rob a leòn cho dona ’s nach cuireadh e dragh air tuilleadh. Goirid an dèidh seo chuala e gu robh Mab a’ coinneachadh Roib, agus bha adhbhar eile aige airson dèiligeadh ris a’ phoidsear. Aon oidhche chuir e dà dhuine gu taigh an Deucoin airson Rob a phronnadh, ach nuair a bhris iad a-steach bha leabaidh Roib falamh. Bha e air a bhith a’ cadal ann an taigh nàbaidh bho dh’innis Mab dha an cunnart san robh e. An ath mhadainn dh’fhalbh Rob agus cha robh sgeul air fad na bliadhna. Bha amharas againn gur e a mhurt a rinn sgalagan an uachdarain, agus nuair a chuala sinn gun dh’fhalbh an t-uachdaran fhèin agus Mab gu Tasmania, cho-dhùin sinn gur e a chiont a ghluais e Ach ’s ann a bha e a’ smaoineachadh gu robh fios aig Mab càit an robh Rob air falach agus bha e airson a bhith cinnteach nach biodh gnothaich aice ris tuilleadh.
+
+Tha iomadach uirsgeul ann mu dheidhinn Roib aig an àm seo. Chleachd e breug-riochd agus bha e air a’ phoileas sa bhaile mhòr. Chaidh a chur ga lorg fhèin, oir bha e air chall ann an sùilean an lagh. Chaidh e a sheòladh agus ràinig e Tasmania, far an robh làmh aige fhèin agus Mab anns a’ chùis-mhulaid a thachair an sin. Ach tha cinnt againn a-nise gur e stròc a thug bàs do dh’athair Mab.
+
+Nuair a phòs an dithis òg bha fealla-dhà gu leòr anns an taigh-chèilidh. Am biodh iasgach a’ bhradain an-asgaidh? Dè an seòrsa uachdarain a bhiodh ann am poidsear? Uill, ged as ise a thug bòid a bhith umhail dhàsan, ’s e esan a bha umhail dhise, mar a tha a h-uile duine a tha ag iarraidh pòsadh sona. Nuair a chuala an Deucon an naidheachd, thuirt e, “Dè an dòigh a b’ fheàrr air ceannsachadh poidsear?”
+
+[TD 116]
+
+23. Saighead an Tighearna
+
+Tha bliadhna a-nise bho fhuair mi an litir bhon fhear-lagha, litir a dh’fhàg deagh charaid dhomh na thiomnadh.
+
+“Dèilig ri seo mar a chì thu iomchaidh,” sgrìobh e.
+
+Shaoil mi nach robh roghainn agam ach lethbhreac a chur chun phoilis, oir ’s e aidmheil a tha san litir. Tha i a’ soilleireachadh dìomhaireachd a bha ainmeil aig aon àm.
+
+An ceann seachdaine thàinig lorg-phoileas a choimhead orm.
+
+“’S e copaidh a tha seo,” ars esan, a’ toirt a mach a’ phàipeir a chuir mi chun phoilis. “Càit a bheil an litir?”
+
+Thug mi dha an litir agus rinn e grad-shealladh oirre.
+
+“Tha amharas agaibh gur e mealladh a th’ air m’ aire,” arsa mise.
+
+“Thàinig sin a-steach òirnn.”
+
+“An innseadh fear-meallaidh ainm ’s a sheòladh?”
+
+“Tha feadhainn a’ tighinn gu pearsanta chun stèisein a dh’aideachadh gun rinn iad muirt nach robh e comasach dhaibh a dhèanamh. Ach rinn sinn rannsachadh air do litir agus tha sinn riaraichte nach eil mealladh an seo idir. Ach carson a chuir thu thugainn an litir?”
+
+“Bha fios aig mo charaid gum bi mi a’ sgrìobhadh sgeulachdan. ’S ann airson sin a dh’fhàg e an litir. Tha mi airson beachd a’ phoilis fhaighinn air a’ chùis.”
+
+“’S e a dh’iarradh sinne nach togadh an ceas seo ceann tuilleadh. Cha do thuig am poileas aig an àm dè thachair, ach riaraich am fuasgladh a rinn iad an sluagh. Ma bheir thu an litir seo do phàipear-naidheachd, ’s e beag-riarachadh a bhios ann dhuinne. Tha feadhainn beò fhathast a bha air a’ cheas. Bhiodh sinn fada nad chomain
+
+[TD 117]
+
+nan sgrìobhadh tu e mar uirsgeul gun duine no àite ainmeachadh.”
+
+Dh’aontaich mi ri seo, oir chan eil mi airson ainm ceart mo charaid innse, no càite na thachair m’ ‘uirsgeul’. Canaidh sinn gur e Dan an t-ainm a bha air.
+
+Aon fheasgar, an dèidh dha a bhith a’ coimhead air a bhean san ospadal - bha i air a cas a bhriseadh - chaidh e a lorg taigh caraid a bha air tighinn dhan bhaile o chionn ghoirid. Cha robh Dan eòlach air an t-sràid agus bha am feasgar air ciaradh, ach cha b’ fhada gus am faca e àireamh a charaid air doras: 6. Ach bha e ann an imcheist, oir bha an t-àite a’ coimhead cho marbh. Co-dhiù, bhuail e an clag, ach bha an clag briste. Bhuail e an doras, ach cha d’ fhuair e freagairt. Dh’fhosgail e an doras agus chaidh e a-steach do thalla mhòr dhorch. Chuir e thuige leus agus chunnaic e staidhre air a làimh chlì. Dhìrich e i, ged a bha am fiodh cho breòite ’s gu robh eagal air gum briseadh e. Bha a’ chiad làr cho breòite ris an staidhre, agus bha toll mòr san ath làr. Bha an lobhta seo làn de sheann àirneis. Bha clàr leathann tarsainn an tuill. “Mar drochaid-togalach aig caisteal,” smaoinich Dan. Air taobh thall na drochaide bha tallan dubh agus bha solas fann tro sgàineadh ann an doras beag.
+
+Bha deagh fhios aig Dan a-nis nach ann an taigh a charaid a bha e, ach bha iongnadh cho làidir ’s gun deach e tarsainn air an drochaid agus gun chuir e a shùil ris an sgàineadh. Bha rùm beag an sin le bòrd mòr air an robh lampa ola. Bha dithis dhaoine aig a’ bhòrd is an cùl ri Dan. Bha am bòrd làn notaichean, pàipearan fichead not agus notaichean eile. Bha sgeilpichean air a’ bhalla làn dhen h-uile càil a bhios aig na h-eucoraich a bhios a’ reic nan drogaichean - steallairean, meidhean beaga,
+
+[TD 118]
+
+pacaidean beaga le fùdar agus pocannan geala le tuilleadh dhen phuinnsean.
+
+Thuig Dan gu robh e a-nis ann an cunnart, ach mar a tha cinnt agamsa a bha còmhla ris anns a’ chogadh, ’s e fìor ghaisgeach a bh’ ann, agus cha b’ ann air ruith a smaoinich e idir. B’ iad seo na daoine aingidh, an-iochdmhor a bha a’ milleadh beatha mòran de dh’òigridh na rìoghachd. Smaoinich e air Peigi, an nighean àlainn a chaill e fhèin nuair a fhuair na drogaichean buaidh oirre. Ann an sùil na h-inntinne chunnaic e a h-aghaidh bhòidheach mus do mharbh hearoan i. Dh’fhairich e fearg a bha dlùthadh ri dìth-cèille. Seo na daoine a mhurt Peigi. Seo na h-eucoraich a bha am poileas a’ lorg bho chionn fhada.
+
+Thionndaidh am fear a b’ òige aig a’ bhòrd nuair a lìon e poca mòr dubh le notaichean, agus chlisg Dan. Bha e air an duine seo a choimhead roimhe. ’S ann ag obair san Taigh-Chusbainn a bha e. Bu ghann gun creideadh Dan a shùilean. “Dè ’m math a dhol gu poileas leis an sgeulachd ma bha oifigear às an Taigh-Chusbainn am pòcaid nan eucorach?” smaoinich e. “Oifigear a tha pàighte airson an gnothach gràineil, aingidh a chur às. Cò aig tha fios nach eil ceannard a’ phoilis nam pòcaid cuideachd.”
+
+’S ann à taobh siar Alba a bha Dan. Duine diadhaidh, èildear san eaglais, bunaiteach na bheachdan agus na chreideamh, làidir an corp ’s an inntinn. ’S e a dh’iarradh e muinntir nan drogaichean a shadadh air tir air Sùlaisgeir am measg nan gugaichean. Do dh’fhear an Taigh-Chusbainn cha robh peanas an taobh seo de dh’ifrinn trom gu leòr. Bha e cinnteach nach deigheadh càil dhen t-seòrsa a dhèanamh. “Ge bith dè tha ri dhèanamh,” ars esan ris fhèin, “’s mise a dh’fheumas a dhèanamh nam aonar.”
+
+[TD 119]
+
+Bha e cinnteach a-nise gu feumadh e an dithis a bha aig a’ bhòrd a mharbhadh. Cha robh dol às aige bhon chùram sin. Thoill iad am marbhadh. Dh’aontaicheadh a h-uile duine reusanta ri sin. B’ e toil Dhè an sgrios. Chan e mhàin gu robh cead aige an rud uabhasach sin a dhèanamh, ach b’ e a dhleasdanas toil Dhè a choileanadh. Chuala mi ‘toil Dhè’ aig mo charaid glè thric. ’S i an ath cheist a dh’fhaighnich Dan dha fhèin, “Ciamar a nì mi e?” Cha robh ball-armachd aige ach sgian an tombaca.
+
+Mus d’ fhuair e air co-dhùnadh a dhèanamh, sheas an dithis a bha aig a’ bhòrd agus chuir iad na pocannan air falach tro dhoras beag am mullach na h-oifise. Thuig e bhon còmhradh gu robh iad air oifis ùr a lorg agus gun dèanadh iad imrich an ath oidhche. Chaidh Dan air falach air cùl sofa mòr. Thàinig an dithis a-mach le leus bheag an duine, agus nuair a thàinig iad tarsainn na drochaide thog iad an clàr ’s chuir iad air falach e air na sparran. Chrom iad an staidhre, duine an dèidh duine, mar gu robh eagal orra nach giùlaineadh am fiodh breòite an dithis còmhla.
+
+Nuair a thàinig Dan a-mach chunnaic e a’ mhearachd a rinn e mu àireamh an taighe. Bha an doras cho breòite ’s gu robh an sgriutha ann an 9 air a ghrèim a chall agus gu robh 9 air tionndadh gu bhith na 6. Chunnaic e cuideachd gu robh 21 air a bhith ro 9 aig aon àm. Bha làrach nam figearan anns an fhiodh. Ann an sùilean Dan ’s e comharradh eìle a bha sin air toil Dhè. Chaidh a threòrachadh chun àite anns an robh aige ris an rud uabhasach a dhèanamh.
+
+Ach cionnas? ’S ann air an t-slighe dhachaigh a fhuair Dan an soilleireachadh a b’ iongantaich. Chuimhnich e air an rud neònach a lorg e anns an lobhta nuair a cheannaich e an taigh aige fhèin - bogha-saighde.
+
+[TD 120]
+
+Dh’fhairich e aoibhneas mìorbhaileach. “Saighead an Tighearna,” ars esan ris fhèin. Bha fichead bliadhna bho cheannaich e an taigh agus cha do smaoinich e aon uair air a’ bhogha. Chaidh e anns a’ bhad ga lorg agus thòisich e a’ losgadh saighead air targaid gus am faigheadh e eòlas air a’ chall-airm aosta. Chuir an cumhachd a bha aig a’ bhogha iongnadh air.
+
+Bha fios aige gum biodh duine le bogha-saighde glè fhaicsinneach air sràid. Rinn e gàire mhùgach a’ smaoineachadh air fhèin mar Robin Hood, ach bha e cinnteach gu robh a’ h-uile buannachd anns a’ bhogha. Bha e sàmhach; cha dèanadh e dòrtadh fala. An dèidh làimhe bhriseadh e am bogha na phìosan agus loisgeadh e sin am measg fiodh-connaidh. Cha thuigeadh am poileas cò leis a chaidh na h-eucoraich a mhurt. Ach bha am bogha ro fhada airson ciste an Austin aige. Chuimhnich e an uair sin air a’ chèis chaol fhada de chairt-bhòrd a thàinig gu bhean le na cùrtairean venetian. Ged a chitheadh duine am parsail anns a’ char, cha tugadh e smaoin eile air.
+
+Bha Dan air falach air an lobhta mus do thuit an oidhche, agus an càr anns a’ phàirce-chàraichean mu chòig mionaidean coiseachd air falbh. Mhothaich e gun tàinig solais nan sràidean ris, ach ann an tiotadh chaidh na dhà a bha mu choinneimh às, agus chuir sin gu smaoineachadh e. Anns an litir aige tha e ag ràdh, “Ma sgrìobhas tu seo ann an stòraidh, canaidh iad gu bheil thu dèanamh cus feum dhe cho-thuiteamas - mo bhean san ospadal, far nach fhaiceadh i dè bha mi a’ dèanamh, mi fhìn air mo threòrachadh dhan àite tro mhearachd, na h-eucoraich aig an àm a’ dèanamh imrich, am bogha-saighde a’ tighinnn nam chuimhne, agus a’ chèis chairt-bhòrd airson fhalach, agus dà sholas sràide a’ dol às. Mar
+
+[TD 121]
+
+a chì thu, bha comharradh eile gun nochdadh. ’S e fior Thòmas Teagmhach nach creideadh gu robh làmh Dhè an seo.”
+
+Chuala Dan fuaim gu h-ìosal a chuir stad air a smaointean. Thàinig an t-eucorach òg suas agus thòisich e a’ cur na drochaide air dòigh. Nuair a dhìrich am fear eile ’s a bha an dithis air an drochaid, loisg Dan a’ chiad saighead. Chaidh e an sàs an cliathaich an òganaich agus thuit esan bhon drochaid. Chaidh e tron ath làr breòite agus chuala Dan am fuaim fann a rinn a chlosach air an làr saimeant. Bha an uair sin an dàrna saighead an druim an fhir eile agus thuit esan cuideachd.
+
+Chaidh Dan dhan oifis. Thilg e sìos na pocannan leis an airgead. Chaidh e sìos an staidhre agus tharraing e a-mach na saigheadan agus thug e leis iad. ’S e am plana a bha aige a dhol a dh’iarraidh a’ chàir agus na pocannan ’s am bogha a chur ann. An uair a thàinig e a-mach bha an oidhche air fàs ceòthach, ach chunnaic e rud dha-rìribh neònach. Bha Austin A35 an aon dath ris an fhear aige fhèin an sin. ’S e a’ chiad rud a smaoinich e gur e a chàr fhèin a bh’ ann ach thuig e ann an tiotadh gur e seo càr nan eucorach. Thilg e an t-eallach na bhroinn agus chaidh e leis gu pàirc nan càraichean. Chuir e an stuth na chàr fhèin agus chaidh e dhachaigh. Bha fios aige dè dhèanadh e ris an airgead. Chuireadh e ann am parsailean mìle not e agus chuireadh e fear a h-uile mìos gu Comhairle Rannsachaidh Tràilleachd (Addiction Research Council) gun ainm. Dh’fhairich e sàsachadh agus buaidh. Chumhnich e air briathran Iosa air a’ chrann: ‘Tha e criochnaichte’.
+
+Anns a’ mhadainn bha e ag ullachadh airson a dhol gu obair nuair a chunnaic e càr a’ phoilis a’ stad aig a’ gheata. Aig an aon àm chuala e clag na fòn. Thog e
+
+[TD 122]
+
+a’ fòn agus dh’aithnich e guth an t-sàirdseant.
+
+“Chuir mi càr gad iarraidh,” ars esan. “Theirig dhan àite san robh an dà mhurt a-raoir, ’s leig Sam dhachaigh gu bhracaist.” Cha robh dùil aig Dan ri seo, agus bha e greis sàmhach. “Hello, hello,” ars an sàirdseant. “Bheil thu a’ tuigsinn?” “Tha,” arsa Dan. “Chuala mi na naidheachdan aig ochd.”
+
+Nuair a ràinig Dan an t-àite, thuirt Sam, “Muinntir nan drogaichean. Dà bhuidheann a’ cogadh, tha e coltach. Chaidh an sàthadh le rud biorach air choreigin ach tha an dotair ag ràdh gur e a mharbh iad tuiteam bhon làr as àirde. ’S e a tha uabhasach gur e fear de bhalaich an Taighe Chusbainn a bha san fhear òg. Bha e ‘under-cover’ mar a chanas iad, a’ feuchainn ri lorg cò an ceannard a th’ air trafaig nan drogaichean sa bhaile. Obair chunnartach a th’ aig na balaich ud.”
+
+Anns a’ phàipear-naidheachd leugh Dan nach b’ e ceannard a mharbh e idir ach sgalag shuarach a bha a’ reic nan drogaichean air na sràidean. Tha litir mo charaid a’ crìochnachadh: “Chan eil amadan ann cho cunnartach ris an fhear a tha cinnteach gu bheil fios aige air toil Dhè.”
+
+[TD 123]
+
+24. Toiseach a Shòlais
+
+’S e Dan Iain Dhòmhnaill a dh’innis dhomh an sgeulachd seo o chionn ghoirid, aig a’ phàrtaidh a rinn e fhèin agus Nan an dèidh a bhith pòsta leth-cheud bliadhna. Ann an 1945 bha e òg, agus an dèidh an cogadh a chur seachad san Nèibhi. Bha e aig an taigh air fòrladh còmhla ri phàrantan, agus am feasgar seo bha e mì-fhoighidneach, oir bha e a’ dol a choimhead air a leannan, Magaidh, sa bhaile mhòr. Bha e ag adhradh dhan talamh air an robh i a’ coiseachd.
+
+Bha e ag ullachadh a’ bhaidhsagail nuair a thàinig a mhàthair far an robh e: “Nach bu chòir dhuit a dhol a shealltainn a bheil d’ athair a’ tighinn,” ars ise. Dh’fhalbh Dan, cha b’ ann dha dheòin, gu mullach a’ chnuic air cùl a’ chlachain. Bha athair air cluinntinn gu robh eathar ag iasgach a-mach bho chladach Ealasword, agus chaidh e a dh’fheuchainn am faigheadh e iasg. Bha am biadh air rations anns an là ud.
+
+Chunnaic Dan duine a’ dìreadh a’ bhealaich mu leth mìle air falbh, ach ’s ann a bha inntinn air a’ chaileig a ghoid a chridhe. Bha e na rùn croga bàrr a thoirt thuice. Bha soitheach mòr aig a mhàthair làn dhen t-seòrsa bàrr anns an seas an spàin. Nam fuiricheadh e gus an tigeadh athair, dh’fhaodadh e iasg a thoirt thuice cuideachd.
+
+’S e athair a bha a’ tighinn, agus bha poca air a dhruim. Bha am bodach slaodach, ach chur Dan seachad an tìde a’ smaoineachadh air an oidhche a bhiodh aige còmhla ri leannan. Nuair a ràinig athair bonn a’ chnuic stad e a leigeil anail. ’S ann nuair a bha athair gus a bhith aige a thuig Dan gu robh am bodach gus a bheul a bhualadh fodha. Thug e uaithe am poca agus lìon inntinn le
+
+[TD 124]
+
+aithreachas. Dh’fhairich e na bu mhiosa buileach nuair a thuirt a mhàthair, “Nach math, a ghràidh, gun deach thu na choinneimh. Tha seo trom.”
+
+Gun fhios dha mhàthair rinn Dan parsail le croga bàrr is dà adag agus thàrr e às. Bha a’ ghaoth ag èirigh agus bha coltas an t-sneachd air an adhar, ’s bha deich mìle eadar e ’s am baile mòr, ach cha robh sin a’ dèanamh dragh do Dhan idir. ’S ann a bha inntinn air Magaidh. Bha bliadhna bho thòisich e a’ falbh leatha, a’ bhliadhna a fhuair e àrdachadh gu inbhe lioftanant san Nèibhi agus a thug e Magaidh dà uair a Lunnainn. Chosg e dha a h-uile sgillinn a bha aige, ach cha do rinn sin dragh sam bith dha. ’S ann a bha e a-nise a’ smaoineachadh gun iarradh e oirre a phòsadh. Bha inntinn dùinte dhan a h-uile càil ach sin.
+
+Thòisich an cabhadh ach chum Dan e fhèin blàth a’ smaoineachadh air taigh Magaidh, an teine mòr fosgailte a bh’ ann, agus an drama a bhiodh aice dha. Ach nuair a ràinig e an taigh cha robh solas ann, agus bha an doras glaiste. Smaoinich e gur e a dhol a-steach do thaigh a nàbaidh a rinn i. Bha leth an taighe aig cailleach a bha càirdeach dhi, agus dh’fhaighnich e an robh Magaidh a-staigh. ’S e gàire car neònach a rinn a’ chailleach. “Chan e a thigeadh oirre,” ars ise. “Dh’fhalbh i còmhla ri fear le càr mòr dearg.”
+
+Air an t-slighe dhachaigh thòisich e a’ lorg leisgeulan do Mhagaidh. Fios cabhagach? An robh e cho cabhagach ’s nach d’ fhuair i air facal fhàgail aig a nàbaidh? Ach bha e air a coimhead còmhla ri fear a’ chàir roimhe. Chuimhnich e air rudan eile a bha amharasach, ged nach do chuir e sùim annta aig an àm. Thàinig an t-aithreachas air ais. Carson a bha e a’ caitheamh a h-uile sgillinn a bha aige air Magaidh, agus gun càil aige a phàrantan ach am
+
+[TD 125]
+
+peinnsean? Carson nach deach e a choinneamh athar a bha trì fichead bliadhna ’s a deich? Carson a dh’fhalbh e leis a’ bhàrr agus leis an iasg?
+
+Ach nuair a ràinig e an dachaigh bha solas is blàths an sin. Bha a mhàthair san leabaidh. Bho chionn greis bha at air a h-amhaich. ’S e ‘tinneas an rìgh’ a bha aice fhèin air. Gheàrr an dotair e sa mhadainn agus thigeadh a’ bhanaltram a-màireach a chur ìoc-chòmhdach air. Cha robh cuimhne aig Dan air seo. ’S e fradharc tunail a bha aige bho choinnich e ri Magaidh, agus bhuail an t-aithreachas airson sin e. “Tha do bhiadh air an stòbha, a ghràidh,” ars a mhàthair, “agus chuir mi botal teth dhan leabaidh agad.”
+
+Chuir athair am biadh air a’ bhòrd. “Tha thu a’ faireachdainn ìosal an-dràsta,” ars esan, “ach thèid sin seachad.” Cha robh Dan a-riamh deònach èisteachd ri comhairle bho phàrantan mu dheidhinn leannanachd. Ach bha an t-aithreachas a-nise ga ghonadh agus e a’ cuimhneachadh air a liuthad uair a chur e a phàrantan suarach airson a bhith còmhla ri Magaidh. Thug an criothnachadh a fhuair e gu chiall e. “’N dùil a bheil fios aig a’ bhodach mar a tha mi air mo leòn?” smaoinich e. “Tha,” ars athair, mar gum biodh e ga fhreagairt, “tha uairean a bhios an dorchadas cho dùmhail ’s gu saoil thu nach till an solas tuilleadh. ’S e oidhche dhubh an anama a chanar ris. ’S dòcha nach creid thu e an-dràsta, ach ’s e an rud as fheàrr dhut a dhèanamh gun leigeil ort aon uair g’ eil diù a’ choin agad dhen nighinn sin. Tha seo anabarrach duilich a dhèanamh, ach ma gheibh thu air a dhèanamh cha ghabh thu aithreachas air a shon gu bràth. Nuair a sheargas an gaol chan eil càil ann cho marbh ris.”
+
+“Na thachair seo …?”
+
+“Rud glè choltach ris, agus ’s e seachnadh na tè a
+
+[TD 126]
+
+mheall mi rud cho glic ’s a rinn mi riamh.”
+
+An ath là bha an sneachda cho domhainn ’s gur ann dha cois a thàinig a’ bhanaltram, agus dh’fhàs an là cho garbh ’s gun deach Dan ga coimhead dhachaigh sàbhailt. Thug i a-steach e airson drama agus dh’fhosgail i parsail a fhuair i bho mhàthair. Bha croga bàrr agus dà adag ann. “B’ e sin toiseach mo shòlais,” arsa Dan rium.
Index: corpas/code/CorpasXMLParser/inputFiles/1_Daain_do_Eimhir.txt
IDEA additional info:
Subsystem: com.intellij.openapi.diff.impl.patch.CharsetEP
<+>UTF-8
===================================================================
diff --git a/corpas/code/CorpasXMLParser/inputFiles/1_Daain_do_Eimhir.txt b/corpas/code/CorpasXMLParser/inputFiles/1_Daain_do_Eimhir.txt
new file mode 100644
--- /dev/null	(date 1605188024926)
+++ b/corpas/code/CorpasXMLParser/inputFiles/1_Daain_do_Eimhir.txt	(date 1605188024926)
@@ -0,0 +1,2460 @@
+[C 1]
+
+<eng>
+SOMHAIRLE MACGILL-EAIN
+SORLEY MACLEAN
+Dàin do Eimhir
+EDITED BY
+CHRISTOPHER WHYTE
+
+[C 2]
+
+Though it is widely regarded as his greatest achievement, Sorley MacLean’s cycle of love lyrics Dàin do Eimhir (Poems to Eimhir) was only published in part during his lifetime. Drawing on manuscript and published sources, this edition brings together all but one of the poems, including six which have never before appeared in print. With facing English translations throughout, an authoritative introduction and an extensive commentary on each poem, detailing cultural, historical and political references, it makes a major masterpiece of Gaelic poetry in the 20th century fully available to the general public for the first time.
+
+Christopher Whyte is himself a Gaelic poet, the author of four novels in English, and is currently Reader in the Department of Scottish Literature at Glasgow University.
+
+Association for Scottish Literary Studies Annual Volume 31
+
+Cover illustration: ‘The Small Isles’, Denis Peploe RSA (1914-1993). Illustration courtesy of the artist’s family.
+
+[C 3]
+
+SOMHAIRLE MACGILL-EAIN / SORLEY MACLEAN
+Dàin do Eimhir
+EDITED BY CHRISTOPHER WHYTE
+
+[DA 1]
+
+THE ASSOCIATION FOR SCOTTISH LITERARY STUDIES
+NUMBER THIRTY-ONE
+
+SOMHAIRLE MACGILL-EAIN/
+SORLEY MACLEAN
+
+DÀIN DO EIMHIR/
+POEMS TO EIMHIR
+
+[DA 2]
+
+THE ASSOCIATION FOR SCOTTISH LITERARY STUDIES
+[Beurla]
+
+[DA 3]
+
+THE ASSOCIATION FOR SCOTTISH LITERARY STUDIES
+GENERAL EDITOR – LIAM McILVANNEY
+
+SOMHAIRLE MACGILL-EAIN/
+SORLEY MACLEAN
+
+DÀIN DO EIMHIR/
+POEMS TO EIMHIR
+
+Edited by
+Christopher Whyte
+
+GLASGOW
+2002
+
+[DA 4]
+
+First published in Great Britain, 2002
+by The Association for Scottish Literary Studies
+c/o Department of Scottish History
+University of Glasgow
+9 University Gardens
+Glasgow G12 8QH
+
+ISBN 0 948877 49 9 (Hardback), 0 948877 50 2 (Paperback)
+
+All rights reserved. No part of this book may be reproduced, stored in a retrieval system, or transmitted in any form or means, electronic, mechanical, photocopying, recording or otherwise, without the prior permission of the Association for Scottish Literary Studies.
+
+© Introduction, Commentary, asterisked English translations: Christopher Whyte
+© Gaelic text, Dating Letter, Autobiographical Sketch, all remaining English translations: the Estate of Sorley MacLean
+
+A catalogue record for this book is available from the British Library.
+
+The Association for Scottish Literary Studies acknowledges subsidy from the Scottish Arts Council towards the publication of this book.
+
+Typeset by AFS Image Setters Ltd, Glasgow
+Printed and bound in Great Britain by Bell & Bain Ltd, Glasgow
+
+[DA 5]
+
+CONTENTS
+
+FOREWORD								vi
+INTRODUCTION							1
+DÀIN DO EIMHIR/POEMS TO EIMHIR				43
+COPYTEXTS AND VARIANT READINGS			124
+LIST OF TITLES							136
+DATING LETTER							138
+AUTOBIOGRAPHICAL SKETCH					141
+COMMENTARY							150
+BIBLIOGRAPHY							275
+INDEX								285
+
+[DA 6-7]
+
+FOREWORD
+[Beurla]
+
+[DA 8]
+
+[Blank]
+
+[TD 1-41]
+
+INTRODUCTION
+[Beurla]
+
+[TD 42]
+
+[Blank]
+
+[TD 43]
+
+<gai>
+DÀIN DO EIMHIR
+<eng>Poems to Eimhir<gai>
+
+[TD 44]
+
+[Beurla]
+
+[TD 45]
+
+I
+
+A nighean a’ chùil ruaidh òir,							1
+fada bhuat, a luaidh, mo thòir;
+a nighean a’ chùil ruaidh òir,
+gur fada bhuatsa mo bhròn.
+
+Mi nochd air linne Ratharsair							5
+’s mo làmh air an stiùir,
+a’ ghaoth gu neo-airstealach a’ crathadh an t-siùil,
+mo chridhe gu balbh, cràiteach an dèidh do chiùil,
+an là an-diugh ’s a-màireach coingeis ri mo dhùil.
+
+Ciar an ceò èalaidh air Dùn Cana,						10
+frionasach garbh-shliabh is canach,
+a’ ghaoth an iar air aghaidh mara,
+dh’fhalbh mo dhùil is dùiseal tharam.
+
+Am bristeadh geal gu làr an tuinn,
+a’ ghaoth ’na sgal mu bhàrr a’ chroinn,					15
+ach sèideadh sgal, chan eil mo shuim
+ri cath a dhùisgeas air muir luim.
+
+A nighean a’ chùil ruaidh òir,
+fada bhuat, a luaidh, mo thòir;
+a nighean a’ chùil ruaidh òir,							20
+gur glè fhada bhuat mo bhròn.
+
+
+II
+A Chiall ’s a Ghràidh
+
+Ma thubhairt ar cainnt gu bheil a’ chiall					1
+co-ionann ris a’ ghaol,
+chan fhìor dhi.
+
+Nuair dhearc mo shùil air t’ aodann
+cha do nochd e ciall a’ ghràidh,						5
+cha do dh’fheòraich mi mun trian ud.
+
+[TD 46]
+
+[Beurla]
+
+[TD 47]
+
+Nuair chuala mi do ghuth cha d’ rinn
+e ’n roinneadh seo ’nam chrè;
+cha d’ rinn a’ chiad uair.
+
+Ach dhiùchd siud dhomh gun aithne dhomh					10
+is reub e friamh mo chrè,
+gam sguabadh leis ’na shiaban.
+
+Leis na bha dhomh de bhreannachadh
+gun d’ rinn mi faileas strì;
+gun d’ rinneadh gleac lem chèill.						15
+
+Bho dhoimhne an t-seann ghliocais seo
+’s ann labhair mi rim ghaol:
+Cha diù liom thu, cha diù bhuam.
+
+Air an taobh a-staigh mo ghaol,
+mo thuigse air an taobh ghrinn,						20
+is bhristeadh a’ chòmhla bhaoth.
+
+Is thubhairt mo thuigse ri mo ghaol:
+Cha dhuinn an dùbailteachd:
+tha ’n coimeasgadh sa ghaol.
+
+an cèitean 1932
+
+
+III
+
+Cha do chuir de bhuaireadh riamh						1
+no thrioblaid dhian ’nam chrè
+allaban Chrìosda air an talamh
+no milleanan nan speur.
+
+’S cha d’ ghabh mi suim de aisling bhaoith –					5
+coille uaine tìr an sgeòil –
+mar leum mo chridhe rag ri tuar
+a gàire ’s cuailein òir.
+
+Agus chuir a h-àilleachd sgleò
+air bochdainn ’s air creuchd sheirbh						10
+agus air saoghal tuigse Lenin,
+air fhoighidinn ’s air fheirg.
+
+[TD 48]
+
+[Beurla]
+
+[TD 49]
+
+IV
+
+A nighean a’ chùil bhuidhe, throm-bhuidh, òr-bhuidh,
+fonn do bheòil-sa ’s gaoir na h-Eòrpa,
+a nighean gheal chasarlach aighearach bhòidheach,
+cha bhiodh masladh ar latha-ne searbh ’nad phòig-sa.
+
+An tugadh t’ fhonn no t’ àilleachd ghlòrmhor				5
+bhuamsa gràinealachd mharbh nan dòigh seo,
+a’ bhrùid ’s am meàirleach air ceann na h-Eòrpa
+’s do bhial-sa uaill-dhearg san t-seann òran?
+
+An tugadh corp geal is clàr grèine
+bhuamsa cealgaireachd dhubh na brèine,					10
+nimh bhùirdeasach is puinnsean crèide
+is dìblidheachd ar n-Albann èitigh?
+
+An cuireadh bòidhchead is ceòl suaimhneach
+bhuamsa breòiteachd an adhbhair bhuain seo,
+am mèinear Spàinnteach a’ leum ri cruadal					15
+is ’anam mòrail dol sìos gun bhruaillean?
+
+Dè bhiodh pòg do bheòil uaibhrich
+mar ris gach braon den fhuil luachmhoir
+a thuit air raointean reòta fuara
+nam beann Spàinnteach bho fhòirne cruadhach?				20
+
+Dè gach cuach ded chual òr-bhuidh
+ris gach bochdainn, àmhghar ’s dòrainn
+a thig ’s a thàinig air sluagh na h-Eòrpa
+bho Long nan Daoine gu daors’ a’ mhòr-shluaigh?
+
+[TD 50]
+
+[Beurla]
+
+[TD 51]
+
+V
+
+A nighean ruadh, ’s trom an èire
+rinn an lèireadh ’nam chlì,
+’s, a ghaoil ghil, cruaidh an t-àmhghar
+rinn an sgàineadh ’nam chrìdh:
+cha bhi m’ aigne ri treuntas							5
+bhon dh’èirich do lì
+no mo spiorad ri suairceas,
+air a bhuaireadh led bhrìgh.
+
+’S iomadh oidhche fhada iomagain
+bha iomaluas ’nam shùrd							10
+agus feasgar na h-iargain
+bha an t-iarann ’nam dhùil,
+mo rag chridhe cruadhach
+ann an luasgan led shùil
+agus m’ fhuil shiùbhlach, làidir						15
+ann an cràdhlot led mhùirn.
+
+O, a nighean ruadh àlainn
+rinn thu màbadh air treòir
+a bha àrdanach, uallach
+ro shuaimhneas do ghlòir:							20
+tha do bhòidhchead gam chiùrradh
+ann an dùiseal is bròn
+agus t’ aghaidh gheal, shuairce
+air mo ruagadh bhom thòir.
+
+’S, a nighean ruadh, chan e m’ èire						25
+mi bhith an èirig na h-Eòrp’,
+’s chan e goirteas mo shàth-ghal
+mi bhith fàgte gun m’ eòl,
+ach nach d’ fhuair mi do ghaol-sa
+tre bhaothaireachd dhòigh							30
+agus faoineachd an t-saoghail
+agus claoine mo sheòil.
+
+an sultuine 1939
+
+[TD 52]
+
+[Beurla]
+
+[TD 53]
+
+VI
+
+A dh’aindeoin ùpraid marbhaidh
+anns a’ Ghearmailt no san Fhraing
+bidh mo chuimhne air bòrd san taigh seo
+dà oidhche ’s mi ann.
+
+Am bliadhna roghainn na h-Albann,						5
+an nighean ruadh, clàr na grèine;
+’s a’ bhòn-uiridh an nighean bhàn,
+roghainn àlainn na h-Èireann.
+
+
+VIII
+
+<eng>The innocent and the beautiful
+Have no enemy but time.
+W. B. Yeats<gai>
+
+Bha dùil leam gun do chreid mi bhuatsa
+briathran cuimir an duain ud;
+agus ar leam nach do shaoil mi
+gum faicinn aomadh an cluaine.
+
+Ach thuig mi gum b’ fhaoin do smuain-sa
+nuair chunnaic mi an Diluain sin
+lem shùilean fhìn an clogad stàilinn
+air ceann àlainn mo luaidhe.
+
+
+IX
+
+Rinn mi luaidh air àilleachd t’ aodainn
+an-dè ’s an-diugh, cha thric ach daonnan;
+’s nì mi luaidh air àilleachd t’ anama
+’s cha chan am bàs gur h-e an arraghloir.
+
+[TD 54]
+
+[Beurla]
+
+[TD 55]
+
+X
+
+Theagamh nach eil i ’nam chàs
+ealain iomaluath an dàin,
+labhar mar ghleadhraich nan dos,
+teud-mhodhanach, no caoin le fois,
+ged a thàrr dhomh uiread gràidh,						5
+uimhir smuaintean gun tàmh,
+uiread iomagain, uiread cràidh,
+’s a dh’fhòghnadh do chòmhlan bhàrd,
+’s a dh’fhòghnadh don chòmhlan gun tost,
+gun fhurtachd, gun fhoighidinn, gun fhois,					10
+dha bheil an t-àite seo a-bhos
+cuide ri Yeats is Uilleam Ros.
+
+
+XI
+
+Tric ’s mi gabhail air Dùn Èideann
+baile glas gun ghathadh grèine,
+’s ann a lasadh e led bhòidhche,
+baile lòghmhor geal-reultach.
+
+
+XII
+
+Ceathrar ann dan d’ thug mi luaidh,
+do cheathrar seirbheis caochladh buaidh, –
+an t-adhbhar mòr agus a’ bhàrdachd,
+an t-Eilean àlainn ’s an nighean ruadh.
+
+[TD 56]
+
+[Beurla]
+
+[TD 57]
+
+XIII
+
+Dom shùilean-sa bu tu Deirdre
+’s i bòidheach sa bhuaile ghrèine;
+bu tu bean Mhic Ghille Bhrìghde
+ann an àilleachd a lìthe.
+Bu tu nighean bhuidhe Chòrnaig						5
+is Mairearad an Amadain Bhòidhich,
+an Una aig Tómas Làidir,
+Eimhir Chù-chulainn agus Gràinne,
+bu tu tè nam mìle long,
+ùidh nam bàrd is bàs nan sonn,						10
+’s bu tu an tè a thug an fhois
+’s an t-sìth bho chridhe Uilleim Rois,
+an Audiart a bhuair De Born
+agus Maebhe nan còrn.
+
+Agus ma ’s eadh is fìor gun d’ ràinig						15
+aon tè dhiubhsan t’ àilleachd,
+tha fhios gum b’ ann le spiorad gràsmhor
+air a dhealbh an aghaidh àlainn.
+Agus uime sin bu chòir dhomh
+’n Dàn Dìreach a chur air dòigh dhut						20
+a ghlacadh gach uile bhòidhchead
+a las mac-meanmna na h-Eòrpa.
+Bu chòir nochdadh ’na iomchar
+dianas na Spàinne gu h-iomlan,
+geur-aigne na Frainge is na Grèige,						25
+ceòl na h-Albann ’s na h-Èireann.
+
+Bha còir agam gach uile èifeachd
+a thug Lochlann is Èire
+is Alba àrsaidh do mo dhaoine
+a chur cuideachd an caoine							30
+agus an ìobairt don ioghnadh
+tha geal dealbhte an clàr t’ aodainn.
+
+[TD 58]
+
+[Beurla]
+
+[TD 59]
+
+Agus a chionn nach mise aon diubh –
+Mac Ghille Bhrìghde no Naoise,
+Tómas Ua Custuil no MacDhòmhnaill,					35
+Bertrans no ’n t-Amadan Bòidheach,
+Cù-chulainn no Fionn mòr no Diarmad –
+’s e mo chàs-sa an iargain
+a ghabhas spiorad nam bàrd cianail
+a ghlacadh anns na ranna pianta,						40
+a thogail ’s a chumail mar a b’ àill leam
+dìreach, cuimir anns an dàn dhut,
+sean agus ùr is lànmhor,
+cumadh is meanmna gach àilleachd;
+còmhla an ìomhaigh an èibhneis,						45
+luathghaireach, domhainn, leugach,
+geur-aigne na Frainge ’s na Grèige,
+ceòl na h-Albann is na h-Èireann.
+
+
+XIV
+Reic Anama
+
+Bàrd a’ strì ri càs an t-saoghail,
+siùrsachd bhuadhan is an daorsa
+leis na mhealladh mòr-roinn dhaoine,
+cha mhise fear a chanadh, shaoil leam,
+gun tugadh reic an anama faochadh.						5
+
+Ach thubhairt mi rium fhìn, ’s cha b’ aon-uair,
+gun reicinn m’ anam air do ghaol-sa
+nam biodh feum air brèig is aomadh.
+Thubhairt mi an deifir sin gun smaointinn
+gum b’ e an toibheum dubh ’s an claonadh.					10
+
+Do mhaitheanas dhomh airson na smuaine
+gum b’ thusa tè a ghabhadh truaghan
+de spiorad beag lag suarach
+a ghabhadh reic, eadhon air buadhan
+t’ aodainn àlainn ’s do spioraid uallaich.					15
+
+[TD 60]
+
+[Beurla]
+
+[TD 61]
+
+Uime sin, their mi rithist, an-dràsta,
+gun reicinn m’ anam air do sgàth-sa
+dà uair, aon uair airson t’ àilleachd
+agus uair eile airson a’ ghràis ud,
+nach gabhadh tu spiorad reicte tràilleil.					20
+
+
+XV
+Trì Slighean
+Do Ùisdean MacDhiarmaid
+
+Cha b’ urrainn domhsa cumail fàire
+air slighe chumhang nan àrd-bheann
+a nochdadh thar cridhe do bhàrdachd:
+agus, uime sin, MhicDhiarmaid,
+soraidh leat: ach nam bu mhiann leam					5
+b’ urrainn domh an t-slighe chrìon ud,
+thioram, ìseal, leantainn tìorail
+th’ aig Eliot, Pound agus Auden
+MacNeice, is Herbert Read ’s an còmhlan:
+b’ urrainn, mur b’ e am fiaradh						10
+a chuireadh ’nam aigne dà bhliadhna
+lem dhùthaich fhìn is càs na Spàinnte,
+cridhe feargach is nighinn àlainn.
+
+
+XVI
+
+Carson a bhithinn-sa dligheach						1
+air an roghainn de chòmhradh?
+Ciamar idir a thachair
+leithid de thabhartas dhòmhsa?
+Ciamar idir a fhuair mi							5
+an crath luasgain an t-saoghail
+a leithid de fhortan
+air fhosgladh rim thaobh-sa?
+
+[TD 62]
+
+[Beurla]
+
+[TD 63]
+
+Dè an spàirn air a’ chuibhle
+thug m’ uidhe air uachdar?							10
+Eadhon aon oidhche
+dè thoill mi de ’buaidh-se?
+Ciamar idir a thàinig
+am measg ànradh mo chuairt-sa
+gun deach mo mhiann agus m’ eanchainn					15
+gu meanmnach ri luathghair?
+
+A nighean, a nighean,
+dè tubaist a’ ghàire
+rinn fanaid air t’ aghaidh
+ghil fhoinnidh àlainn?								20
+Dè chuir thu rim thaobh-sa
+far an do shaoil mi a bha thu?
+Dè thug dhomhsa aon oidhche
+glòir aoibhneach do ghàire?
+
+A nighean, a nighean,								25
+tha breisleach an tionndaidh,
+tha iomairt na cuibhle
+air mo ruidhleadh le ionndrainn:
+ciamar idir a thàrr mi
+air a bàrr-se le iomchar,							30
+ged nach d’ rinn mi ach tuiteam
+gu clis is gu h-iomlan?
+
+Bu mhiann leam an aisling
+ge b’ e aisling a bh’ ann dith:
+bu mhiann an t-aiteal								35
+de aiteas an allacheo:
+ach dè idir chuir t’ fhaileas,
+a nighean ruadh gheal, ann?
+Cha robh agad fiù ’s fathann
+air filidhean Albann.								40
+
+[TD 64]
+
+[Beurla]
+
+[TD 65]
+
+XVII
+
+Lìonmhoireachd anns na speuran,
+òr-chriathar milleanan de reultan,
+fuar, fad às, lòghmhor, àlainn,
+tostach, neo-fhaireachdail, neo-fhàilteach.
+
+Lànachd an eòlais man cùrsa,							5
+failmhe an aineolais gun iùl-chairt,
+cruinne-cè a’ gluasad sàmhach,
+aigne leatha fhèin san àrainn.
+
+Chan iadsan a ghluais mo smaointean,
+chan e mìorbhail an iomchair aognaidh,					10
+chan eil a’ mhìorbhail ach an gaol dhuinn,
+soillse cruinne an lasadh t’ aodainn.
+
+
+XVIII
+Ùrnaigh
+
+A chionn nach eil Dia ann
+agus a chionn nach eil Crìosda
+ach ’na fhaileas faoin sgialachd,
+chan eil ann ach: Dèanam làidir
+m’ aigne fhìn an aghaidh àmhghair.						5
+
+Oir chunnaic mi an Spàinn caillte,
+sealladh a rinn mo shùilean saillte,
+agus gaoir a chuir maille
+air iomchar mo chridhe àrdain
+le neoinitheachd is bàs nan sàr-fhear.						10
+
+Chì sinn a-rithist an-dràsta
+claoidh cridhe ’s bàs an àrdain
+agus neoinitheachd neo-àghmhor
+anns gach dòchas treun faoilidh
+len sgarar sinn bhon bhàs aognaidh.						15
+
+[TD 66]
+
+[Beurla]
+
+[TD 67]
+
+Bha seo aig Cornford òg ’na ghaisge,
+eagal smuain a ghaoil bhith faisg air
+nuair bha an Spàinn ’na latha-traisg dha,
+eagal a challa air an duine,
+eagal an eagail air a’ churaidh.						20
+
+Dè an t-eagal a bhios ormsa
+ro thuiltean aognaidh an onfhaidh
+a-nis on chuala mi am monmhar?
+Theirear gum faicear trom-laighe,
+am bàs ’s a’ ghort a’ tachdadh aighir;						25
+
+gum faicear a’ ghort air na raointean,
+an eislig chumhachdach ’na caoile,
+a bheir a’ bheatha is an gaol bhuainn,
+a leagas sìos a dh’ionnsaigh uaghach
+le acras is eu-dòchas neo-uallach.						30
+
+Ach saoil sibh an dèan mi ùrnaigh
+rim spiorad fhìn an aghaidh m’ ùidhe,
+stad mo chridhe, dalladh shùilean?
+An guidh mi do ghaol bhith air a shracadh
+à friamhaichean mo chridhe thachdte?					35
+
+An iarr mi mo chridhe bhith glainte
+bho anfhannachd mo ghaoil ghlain ghil,
+an iarr mi spiorad ’s e air fhaileadh
+eadhon gum faighear anns a’ bhoile mi
+cho treun ri Dimitrov no ri O Conghaile?					40
+
+Tha mi a’ tuigsinn an-dràsta
+gun tàinig lìonsgaradh sa chàs seo,
+gleac a’ chinne-daonna neo-bhàsmhoir:
+an neach mu choinneamh roghainn sàr-chruaidh,
+bàs sa bheatha bhiothbhuain no beatha bhàsail.				45
+
+Mo bheatha-sa a’ bheatha bhàsail
+a chionn nach d’ fhail mi cridhe mo shàth-ghaoil,
+a chionn gun tug mi gaol àraidh,
+a chionn nach sgarainn do ghràdh-sa
+’s gum b’ fheàrr leam boireannach na ’n Eachdraidh fhàsmhor.		50
+
+[TD 68]
+
+[Beurla]
+
+[TD 69]
+
+Chunnaic mi ’n fhuil chraobhach ag èirigh,
+tein-aighir an spioraid air na slèibhtean,
+an saoghal truagh a’ call a chreuchdan:
+thuig is thùr mi fàth an langain
+ged nach robh mo chridhe air fhaileadh.					55
+
+Esan dha bheil an cridhe air ionnlaid,
+thèid e tro theine gun tionndadh,
+dìridh e bheinn mhòr gun ionndrainn;
+cha d’ fhuair mise leithid de dh’anam
+’s mo chridhe ach air leth-fhaileadh.						60
+
+’S e ’n ùrnaigh seo guidhe na duilghe,
+an guidhe toibheumach neo-iomlan,
+guidhe cam coirbte an tionndaidh,
+an guidhe gun dèan mi guidhe,
+gun guidhe ’n t-susbaint a ruigheachd.					65
+
+Chuala mi mu bhàs neo-aoibhneach
+agus mu acras gorta oillteil
+a’ tighinn an tòrachd na foille.
+Ciamar a sheasas mi rim marc-shluagh
+’s gun mo chridhe ach leth-fhailte?						70
+
+An uair tha ’n spiorad air fhaileadh,
+caillidh e gach uile fhaileas,
+caillidh e gach uile fhannachd.
+Ach cò a ghabhas air mo gheal ghaol
+aomadh, fannachd no faileas?							75
+
+Cha ruigear a leas ceistear no sgrùdair
+a dh’fhaicinn nach eil ’nam ùrnaigh
+a’ Ghairm Èifeachdach no ’n Dùrachd,
+’s ged tha mi soilleir anns an fhìrinn
+nach eil mo spiorad aon-fhillte.						80
+
+A chionn nach cuirear coire air diathan,
+nach eil ach ’nam faileas iarraidh,
+agus a sheachnadh an duine Crìosda,
+chan eil mo chaomhachd ris an Nàdar
+a thug an tuigse shoilleir shlàn dhomh,					85
+an eanchainn shingilte ’s an cridhe sgàinte.
+
+[TD 70]
+
+[Beurla]
+
+[TD 71]
+
+XIX
+
+Thug mise dhut biothbhuantachd
+is dè thug thu dhòmhsa?
+Cha tug ach saighdean
+geura do bhòidhchid.
+Thug thu cruaidh shitheadh							5
+is treaghaidh na dòrainn,
+domblas an spioraid,
+goirt dhrithleann na glòire.
+
+Ma thug mise dhut biothbhuantachd
+’s tusa thug dhòmhs’ i;							10
+’s tu gheuraich mo spiorad
+’s chuir an drithleann ’nam òran;
+’s ged rinn thu mo mhilleadh
+an tuigse na còmhraig,
+nam faicinn thu rithist								15
+ghabhainn tuilleadh ’s an còrr dheth.
+
+Nam faicinn mum choinneamh
+air magh Tìr na h-Òige
+an dèidh dìochuimhn’ mo dhragha
+clàr foinnidh do bhòidhichid,							20
+b’ fheàrr leam an siud e
+ged thilleadh mo bhreòiteachd,
+’s na suaimhneas an spioraid
+mi rithist bhith leòinte.
+
+A nighean bhuidhe àlainn							25
+’s ann shrac thu mo threòir-sa
+agus dh’fhiaraich mo shlighe
+bho shireadh mo thòrachd;
+ach ma ruigeas mi m’ àite,
+coille àrd luchd nan òran,							30
+’s tu grìosach an dàin dhomh,
+rinn thu bàrd dhiom le dòrainn.
+
+[TD 72]
+
+[Beurla]
+
+[TD 73]
+
+Thog mi an calbh seo
+air beinn fhalbhaich na tìme
+ach ’s esan clach-chuimhne							35
+a bhios suim dheth gu dìlinn,
+is ged bhios tusa aig fear-pòsta
+is tu gun eòl air mo strì-sa,
+’s e do ghlòir-sa mo bhàrdachd
+an dèidh cnàmhachd do lìthe.							40
+
+
+XX
+
+Nan robh an comas mar a b’ àill leam,
+le ealain fuaighte ri mo shàth-ghaol,
+chan e naoi deug an àireamh
+no a leithid seo de dhàintean
+a choisriginn do t’ aodann àlainn						5
+agus dod spiorad uallach gràsmhor.
+Chan e ach dàintean sam fuaigheadh
+ceòl is caoine is smuaintean
+is mac-meanmna ’na mhìorbhail
+le dianas grèine ’s iomaluas iarmailt,						10
+ciùin mar chamhanaich na h-oidhche
+’s caoin mar bhristeadh latha boillsgeadh
+agus ùr mar thoiseach aoibhneis,
+dàintean luathghaireach gun shireadh,
+doimhne, fìnealta, le mire,							15
+dàintean sam faighte singilt’
+buadhan an triùir ’s iad fillte,
+dàintean sam faicte chrois
+bh’ air Yeats is Blok is Uilleam Ros.
+
+[TD 74]
+
+[Beurla]
+
+[TD 75]
+
+XXI
+
+Dè dhòmhsa m’ àite
+am measg bàird na h-Albann
+ged chuireas mi an Gàidhlig
+loinn is àilleachd fhalbhach?
+Cha tuig thusa mo ghràdh bhuam						5
+no m’ àrdan arraghloir,
+a nighean bhuidhe àlainn,
+ge tu m’ àilleachd fhalbhach.
+
+
+XXII
+
+Choisich mi cuide ri mo thuigse
+a-muigh ri taobh a’ chuain;
+bha sinn còmhla ach bha ise
+a’ fuireach tiotan bhuam.
+
+An sin thionndaidh i ag ràdha:						5
+A bheil e fìor gun cual
+thu gu bheil do ghaol geal àlainn
+a’ pòsadh tràth Diluain?
+
+Bhac mi ’n cridhe bha ’g èirigh
+’nam bhroilleach reubte luath							10
+is thubhairt mi: Tha mi cinnteach;
+carson bu bhriag e bhuam?
+
+Ciamar a smaoinichinn gun glacainn
+an rionnag leugach òir,
+gum beirinn oirre ’s gun cuirinn i						15
+gu ciallach ’na mo phòc?
+
+Cha d’ ghabh mise bàs croinn-ceusaidh
+an èiginn chruaidh na Spàinn
+is ciamar sin bhiodh dùil agam
+ri aon duais ùir an dàin?							20
+
+[TD 76]
+
+[Beurla]
+
+[TD 77]
+
+Cha do lean mi ach an t-slighe chrìon
+bheag ìosal thioram thlàth,
+is ciamar sin a choinnichinn
+ri beithir-theine ghràidh?
+
+Ach nan robh ’n roghainn rithist dhomh					25
+’s mi ’m sheasamh air an àird,
+leumainn à nèamh no iutharna
+le spiorad ’s cridhe slàn.
+
+
+XXIII
+
+Bodhar, neo-shuaimhneach, am feirg,
+àmhghar an cridhe na mòrachd,
+binneas ceòl camhanaich nan eun,
+òg-mhadainn ceòl Bheethoven.
+
+A luaidh, anns an talla dhlùth,						5
+balbh fo ealain ùir an t-sàr-fhir,
+dhiùchd còmhla fa chomhair mo rùin
+gathadh a’ chiùil is t’ àilleachd.
+
+A nighean, a nighean bhàn,
+dh’fhilleadh an ceòl mòr ’nad àilleachd,					10
+shuaineadh a’ chòisir ’nad loinn,
+bhàrc an taigh mòr lem ghràdh-sa.
+
+Dhùin mo shùilean ris a’ cheòl
+a bha air tòrachd an èibhneis,
+dhiùchd Diana an cloich chaoimh						15
+agus Deirdre taobh Loch Èite.
+
+B’ e t’ ìomhaigh-sa agus an ceòl
+a chruinnich còmhlan nan leugach,
+chuir Deirdre do Ghleann Da Ruadh,
+Diana an ruaig nan Greugach.							20
+
+Nighean, a nighean mo luaidh,
+b’ e aoibhneas a’ chiùil mhòir t’ aodann,
+Beethoven agus Maol Donn
+air magh lom cridhe sgaoilte.
+
+[TD 78]
+
+[Beurla]
+
+[TD 79]
+
+Bodhar, neo-shuaimhneach, am feirg,					25
+àmhghar, allaban a’ Cheòlraidh:
+geal, àlainn, le uaill chiùin
+an nighean ùr ’na bòidhche.
+
+An cuirear gu cuimir suas
+anns a’ chochur cluaineas saoghail,						30
+ànradh an duine mhòir ’s an truaigh
+agus ciùin luathghair t’ aodainn?
+
+An dèanar an cochur dhen dàn,
+de thruaighe ’s de ghlòir na cruinne,
+a’ bhrèine bhreòite oillteil thruagh,						35
+t’ àilleachd is uaisle luinneag?
+
+Thachd an fhiabhras ioma truagh
+is dh’fhàg i ioma athair breòite,
+ach dh’fhàg ceòl cumha Phàdraig Mhòir
+àmhghar a chloinne glòrmhor.						40
+
+Bhàsaich an truaighe gun sgleò
+leanabh is seann duine còmhla,
+ach cha dàinig ceòl no dàn
+a chur àilleachd air dòrainn.
+
+Deirdre ghuanach anns an uaigh,						45
+anns an t-sìorraidheachd gun shireadh,
+agus mo ghaol sa chòisir mhòir
+buadhmhor thar luathghair filidh.
+
+Cha dèanar an cochur dhen chàs,
+glòir agus ànradh na cruinne,							50
+an èitig fhiabhrais ’s Pàdraig Mòr,
+daorsa, Beethoven is thusa.
+
+Bodhar, neo-shuaimhneach, am feirg,
+ceòl binn, gailleanach, ciùin, glòrmhor,
+geal, àlainn, socair, gun aon ghiamh,						55
+gun bharrachd fiamh do bhòidhche.
+
+[TD 80]
+
+[Beurla]
+
+[TD 81]
+
+XXIV
+
+Nuair thuirt thu nach robh bhòidhche
+ach cosamhlach is le fàiling
+’s ann bha mise smaointinn:
+Saoil, òinseach àlainn,
+an cainte sin ri Naoise								5
+nuair thaobh e Earra-Ghàidheal?
+
+
+XXV
+
+B’ fheàrr leam na goid an teine
+à nèamh air sgàth an t-sluaigh
+a’ ghad nach d’ rinn am milleadh,
+aig sireadh na fhuair,
+gad meallaidh bho do shùilean,						5
+beothachadh ùr an duain.
+
+
+XXVI
+
+A nighean ruadh, nam faighinn do phòg
+airson gach duanaig luainich òir,
+chuirinn na mìltean dhiubh air dòigh
+thoirt bàrr air Uilleam Ros le stòr.
+
+
+XXVII
+
+Thubhairt an sgrùdair gu robh m’ ealain
+a’ dol gu laomadh le meallan
+drithleannach, foinnidh, caoireach.
+Ach, a ghaoil, ’s ann bho t’ aodann
+a fhuair i mealladh a leugachd,						5
+a fhuair i ceòl-gàire h-èibhneis,
+a fhuair i suaimhneas a h-aogais.
+
+[TD 82]
+
+[Beurla]
+
+[TD 83]
+
+XXVIII
+Na Samhlaidhean
+
+Nan robh mi air do ghaol fhaotainn
+theagamh nach biodh aig mo dhàintean
+an t-sìorraidheachd fhalamh fhàsail,
+a’ bhiothbhuantachd a tha an dàn dhaibh.
+’S ann, a ghaoil, bho na taobhan						5
+fad às, cianail a bhios an glaodhaich,
+ag iargain, ag èigheach air do ghaol-sa.
+Gabhaidh iad mullaichean nan àrd-bheann
+ghinealach, a’ sìor rànaich,
+a’ sìor iargain do ghràidh-sa,							10
+a’ sìor dhèanamh luaidh air t’ àilleachd:
+falbhaidh iad nochdta air sràidean
+na h-Eachdraidh agus na Bàrdachd:
+chithear iad air rathaidean àrda
+nan cridheachan a’ sìor mhàrsail:						15
+tachraidh iad anns an oidhche
+ris na bàird ’nan suaineadh loinn-gheal:
+ni iad caithris solas choinnleir;
+cha mhùch bristeadh fàire ’m boillsgeadh.
+Seasaidh iad mun chiste-laighe						20
+far a bheil a’ chrè ’na laighe,
+crè ghlas gaol nam bàrd gun aighear:
+seasaidh iad thar na h-uaghach,
+gun rudhadh, glaisneulach an gruaidhean.
+
+Falbhaidh iad ’nan ròs air slèibhtean						25
+far bheil grian nam bàrd ag èirigh.
+
+[TD 84]
+
+[Beurla]
+
+[TD 85]
+
+XXIX
+Coin is Madaidhean-allaidh
+
+Thar na sìorraidheachd, thar a sneachda,
+chì mi mo dhàin neo-dheachdte,
+chì mi lorgan an spòg a’ breacadh
+gile shuaimhneach an t-sneachda:
+calg air bhoile, teanga fala,							5
+gadhair chaola ’s madaidhean-allaidh
+a’ leum thar mullaichean nan gàrradh,
+a’ ruith fo sgàil nan craobhan fàsail,
+a’ gabhail cumhang nan caol-ghleann,
+a’ sireadh caisead nan gaoth-bheann;						10
+an langan gallanach a’ sianail
+thar loman cruaidhe nan àm cianail,
+an comhartaich bhiothbhuan ’na mo chluasan,
+an deann-ruith a’ gabhail mo bhuadhan:
+rèis nam madadh ’s nan con iargalt						15
+luath air tòrachd an fhiadhaich
+tro na coilltean gun fhiaradh,
+thar mullaichean nam beann gun shiaradh;
+coin chiùine caothaich na bàrdachd,
+madaidhean air tòir na h-àilleachd,						20
+àilleachd an anama ’s an aodainn,
+fiadh geal thar bheann is raointean,
+fiadh do bhòidhche ciùine gaolaich,
+fiadhach gun sgur gun fhaochadh.
+
+[TD 86]
+
+[Beurla]
+
+[TD 87]
+
+XXX
+
+’S mi ’m Bhoilseabhach nach tug suim
+riamh do bhànrainn no do rìgh,
+nan robh againn Alba shaor,
+Alba co-shìnte ri ar gaol,
+Alba gheal bheadarrach fhaoil,						5
+Alba àlainn shona laoch;
+gun bhùirdeasachd bhig chrìon bhaoith,
+gun sgreamhalachd luchd na maoin’,
+’s gun chealgaireachd oillteil chlaoin,
+Alba aigeannach nan saor,							10
+Alba ’r fala, Alba ’r gaoil,
+bhristinn lagh dligheach nan rìgh,
+bhristinn lagh cinnteach shaoi,
+dh’èighinn ’nad bhànrainn Albann thu
+neo-ar-thaing na Poblachd ùir.						15
+
+
+XXXI
+
+Uilleim Rois, dè chanamaid
+a’ coinneachadh taobh thall a’ bhàis?
+Dhèanainn luaidh air t’ Òran Eile;
+dè theireadh tusa mu na dàin
+a sgaoil mi ealain-shriante,							5
+eachraidh fhiadhaich bhàrd?
+
+
+XXXII
+
+Sgatham le faobhar-roinn gach àilleachd
+a chuir do bhòidhche ’nam bhàrdachd,
+’S dèanam dàin cho lom aognaidh
+ri bàs Liebknecht no daorsa;
+loisgeam gach meanglan craoibhe						5
+a dh’fhàs aoibhneach thar duilghe
+’s cuiream diachainn an t-sluaigh
+an iarann-cruadhach mo dhuain.
+
+[TD 88]
+
+[Beurla]
+
+[TD 89]
+
+XXXIII
+
+Chan eil freastal nam bàrd
+dealaichte bho fhreastal chàich:
+bha ’m fortan le Donnchadh Bàn
+is fhuair Uilleam Ros a shàth
+den àmhghar, den chaitheamh ’s den bhàs.					5
+
+
+XXXIV
+
+An uair a labhras mi mu aodann
+agus mu spiorad geal mo ghaoil ghil
+’s ann a theireadh neach nach d’ ràinig
+mo shùilean dalla air a’ chàthar,
+air a’ bhoglaich oillteil ghrànda						5
+sa bheil a’ bhùirdeasachd a’ bàthadh:
+ach chunnaic mi bho àird a’ Chuilithinn
+gathadh glòir is breòiteachd duilghe:
+chunnaic mi òradh lainnir grèine
+agus boglach dhubh na brèine:						10
+’s eòl dhomh seirbheachd gheur an spioraid
+nas fheàrr na aoibhneas luath a’ chridhe.
+
+
+XXXV
+
+Thig am chomhair, oidhche chiùin,
+gorm reultachd adhair agus driùchd,
+ged nach glanar bho aon àird
+bochdainn saoghail, gaoir na Spàinn;
+oidhche is Maol Donn a’ seinn						5
+ceòl mòr ciùine air a’ bheinn,
+oidhche is mo ghaol ’na lì,
+oidhche air nach fhaicear mì
+lem shùilean fhìn, a chionn lànachd,
+a’ cur dubhair air an fhàire:							10
+thig am chomhair gorm, cruinn,
+is cuiridh mi air dòigh gun shuim
+gathadh ùrlair ciùil Maoil Duinn.
+
+[TD 90]
+
+[Beurla]
+
+[TD 91]
+
+XXXVI
+
+Bhithinn air m’ anam a reic
+gun bhioradh cuimhseis air do sgàth:
+a chionn do dhiùltaidh nì mi dheth
+cruas sgoiltidh creag nan càs.
+
+
+XXXVII
+
+Chan e àilleachd do dhealbha,
+àilleachd cruth t’ aodainn,
+àilleachd mo dhallabhrat
+ged a dh’fhalbh i thar smaointean;
+ach àilleachd an anama							5
+bha dealbhach ’nad aodann,
+àilleachd an spioraid,
+smior cridhe mo ghaoil-sa.
+
+
+XXXVIII
+
+Labhair mi mu reic anama
+air do sgàth, a ghaoil:
+toibheum, toibheum, toibheum grànda,
+toibheum ràbhain bhaoith:
+an t-anam a reicteadh air do sgàth-sa,						5
+chan e a dh’fhàsadh saor,
+an t-anam a reicteadh air do sgàth-sa,
+’s ann dh’fhàsadh e daor.
+
+
+XXXIX
+
+Mar thèid grìosach mhall an teine
+na caoir-lasair ghlain,
+’s ann tha ’n gaol a th’ agam ortsa
+a’ dol ’na adhradh geal.
+
+[TD 92]
+
+[Beurla]
+
+[TD 93]
+
+XL
+
+Chan eil mi strì ris a’ chraoibh nach lùb rium
+’s cha chinn na h-ùbhlan air gèig seach geug:
+cha shoraidh slàn leat, cha d’ rinn thu m’ fhàgail:
+’s e tràigh a’ bhàis i gun mhuir-làn ’na dèidh.
+
+Marbh-shruth na conntraigh ’nad chom ciùrrte				5
+nach lìon ri gealaich ùir no làin,
+anns nach tig reothairt mhòr an t-sùgraidh –
+ach sìoladh dùbailt gu muir-tràigh.
+
+
+XLI
+
+Chaidh mo ghaol ort thar bàrdachd,
+thar mac-meanmna, thar àrdain,
+thar sùgraidh, thar mànrain,
+thar ealain, thar ceòl-gàire,
+thar èibhneis, thar àilleachd,							5
+thar dòlais, thar àmhghair,
+thar cèille, thar nàdair,
+thar an t-saoghail mhòir bhàrcaich.
+
+
+XLII
+Tràighean
+
+Nan robh sinn an Talasgar air an tràigh
+far a bheil am bial mòr bàn
+a’ fosgladh eadar dà ghiall chruaidh,
+Rubha nan Clach ’s am Bioda Ruadh,
+sheasainn-sa ri taobh na mara							5
+ag ùrachadh gaoil ’nam anam
+fhad ’s a bhiodh an cuan a’ lìonadh
+camas Thalasgair gu sìorraidh:
+sheasainn an siud air lom na tràghad
+gu ’n cromadh Priseal a cheann àigich.					10
+
+[TD 94]
+
+[Beurla]
+
+[TD 95]
+
+Agus nan robh sinn cuideachd
+air tràigh Chalgaraidh am Muile,
+eadar Alba is Tiriodh,
+eadar an saoghal ’s a’ bhiothbhuan,
+dh’fhuirichinn an siud gu luan						15
+a’ tomhas gainmhich bruan air bhruan.
+Agus an Uibhist air tràigh Hòmhstaidh
+fa chomhair farsaingeachd na h-ònrachd,
+dh’fheithinn-sa an siud gu sìorraidh
+braon air bhraon an cuan a’ sìoladh.						20
+
+Agus nan robh mi air tràigh Mhùideart
+còmhla riut, a nodhachd ùidhe,
+chuirinn suas an cochur gaoil dhut
+an cuan ’s a’ ghaineamh, bruan air bhraon dhiubh.
+’S nan robh sinn air Mol Steinnseil Stamhain				25
+’s an fhairge neo-aoibhneach a’ tarraing
+nan ulbhag is gan tilgeil tharainn,
+thogainn-sa am balla daingeann
+ro shìorraidheachd choimhich ’s i framhach.
+
+
+XLIII
+
+Mur b’ e thusa bhiodh an Cuilithionn
+’na mhùr eagarra gorm
+a’ crioslachadh le bhalla-crìche
+na tha ’nam chridhe borb.
+
+Mur b’ e thusa bhiodh a’ ghaineamh						5
+tha ’n Talasgar dùmhail geal
+’na clàr biothbhuan do mo dhùilean,
+air nach tilleadh an rùn-ghath.
+
+’S mur b’ e thusa bhiodh na cuantan
+’nan luasgan is ’nan tàmh							10
+a’ togail càir mo bhuadhan,
+ga cur air suaimhneas àrd.
+
+[TD 96]
+
+[Beurla]
+
+[TD 97]
+
+’S bhiodh am monadh donn riabhach
+agus mo chiall co-shìnt’ –
+ach chuir thusa orra riaghladh							15
+os cionn mo phianaidh fhìn.
+
+Agus air creachainn chèin fhàsmhoir
+chinn blàthmhor Craobh nan Teud,
+’na meangach duillich t’ aodann,
+mo chiall is aogas rèil.							20
+
+
+XLIV
+
+Ged chuirinn dhiom èideadh
+faireachaidh na cluaineis
+’s nam falbhainn lom gleusta
+’nam chaoir cèille buadhmhoir,
+ruiginn an sin crè-ghaol							5
+mo chèille luaidhe
+’s liùbhrainn do t’ èibhneas
+caoir na cèille buadhmhoir.
+
+
+XLV
+
+Rinn sgian m’ eanchainn gearradh
+air cloich mo ghaoil, a luaidh,
+is sgrùd a faobhar gach aon bhearradh
+is ghabh mo shùil a thuar.
+
+Thionndaidh mi gach mìrean lèige						5
+fo ghloine gheur fhuair
+is fo mo lasair chèille,
+a dh’fhiach iad ceudan uair.
+
+An dèis sgeine, gloine, teine
+is gath nam faobhar giar,							10
+beumadh, gearradh, losgadh, sgrùdadh,
+cha robh caochladh air a fiamh.
+
+[TD 98]
+
+[Beurla]
+
+[TD 99]
+
+An t-sian-chlach geàrrt’ am mìle mìrean
+cho slàn ’s a bha i riamh,
+air a prannadh ann am fùdar							15
+ach dùmhail leugach giar.
+
+Mar a rachadh i an àireamh
+nam bruan geàrrte prann
+’s ann a ghabhadh i aonachd
+’na h-aonar cruaidh teann.							20
+
+Dh’at i gu meud mìle chuantan
+is chaidh gach bruan ’na bhraon,
+ach b’ i uisge chaidh an cruadal
+le teannachadh at gaoil.
+
+Bha a’ chlach a fhuair a gearradh						25
+à m’ aigne chumhang fhìn
+air a bearradh gus a’ mhòrachd
+a thoilleadh domhain-thìr.
+
+Pioct’ às mo chom, bha a miadachd
+os cionn mo thomhais chèin							30
+’s mar bhruan chrùb a creag-màthar
+am Betelgeuse nan reul.
+
+A’ chlach ghaoil a thàinig à m’ eanchainn,
+’s i ghabh am meanmna treun
+gu robh i ’na màthair-meanmna						35
+da màthair-eanchainn fhèin.
+
+’S e ’n gaol ginte leis a’ chridhe
+an gaol tha ’n geimhlich shaoir
+an uair a ghabhas e ’na spiorad
+gaol eanchainn air a ghaol.							40
+
+Agus ’s e a’ chlach tha briste
+an leug shoilleir shlàn
+nuair phrannar i le eanchainn
+gu barrachd cruais a gràidh.
+
+[TD 100]
+
+[Beurla]
+
+[TD 101]
+
+A luaidh, mur biodh gaol mo chridhe						45
+ort mar chruas na lèig,
+tha fhios gun gabhadh e gearradh
+le eanchainn chruaidh gheur.
+
+
+XLVI
+
+Tha sinn còmhla, a ghaoil,
+leinn fhìn ann an Dùn Èideann,
+is t’ aodann suaimhneach còir
+a’ falach leòn do chreuchdan.
+Tha agamsa mar chuibhreann dhiot						5
+ceann grinn is colainn reubte.
+
+Is beag mo thruaighe-sa a-nochd
+seach olc do cholainn creuchdaich,
+ach le do thruaighe-sa tha m’ ghaol
+air dhol ’na chaoir ghil leumraich,						10
+a’ losgadh am bruaillean mo chinn
+mo chuimhne air an tèile,
+air tè nas rathaile ’s nas bòidhche
+’s i pòsta thall an Eirinn.
+
+
+XLVII
+
+Aithreachas an deaghaidh nam pòg
+ga mo leòn fad na h-oidhche:
+gu bheil uabhar mo ghaoil
+a’ magadh air do chor mì-aoibhneach;
+gu robh neart òg mo cholainn							5
+a’ fanaid air adhbhar do thùrsa,
+is t’ àilleachd bhròin a’ falbh ’na manadh
+air rathad briste glas do chiùrraidh.
+
+Carson, a Dhia, nach d’ fhuair mi ’n cothrom,
+mun d’ shrac an t-òigear Goill do bhlàth,					10
+mun d’ rinneadh culaidh-thruais dhed bhòidhche
+’s mun d’ leagadh suaithneas òir ri làr?
+
+[TD 102]
+
+[Beurla]
+
+[TD 103]
+
+A Dhia, ’s e bòidhche a’ ghàrraidh
+ged tha ’n giamh glas fo lì nam blàth,
+nach fhan ri buidheachas an fhoghair						15
+on bhuaineadh tìm is bun is bàrr.
+
+
+XLVIII
+
+Mar riutsa tha m’ irisleachd
+co-ionann ri m’ uaill
+agus tha m’ ùmhlachd is m’ àrdan
+’nan ceòl-gàire buan.
+
+Sleuchdt’ aig do chasan tha mo spiorad					5
+air chorra-bhioda àrd
+agus tha pian is luasgan m’ aigne
+’nam bras shuaimhneas tàimh.
+
+’S ’nad fhaisge tha a’ chòmhail
+a th’ agam rium fhèin								10
+cho dlùth rium ri smior mo chridhe
+’s e falbh air binnean cèin.
+
+Fhuair mi faoisgneadh às a’ chochall
+a rinn cor mo rèis
+is dhiùchd bàrr-gùc m’ anama							15
+bho arraban ’na lèig.
+
+
+XLIX
+
+Bha ’m bàt’ agam fo sheòl ’s a’ Chlàrach
+a’ gàireachdaich fo sròin,
+mo làmh cheàrr air falmadair
+’s an tèile ’n suaineadh sgòid.
+
+Air dara tobhta ’n fhuaraidh							5
+shuidh thu, luaidh, ’nam chòir
+agus do ròp laist’ cuailein
+mum chrìdh ’na shuaineadh òir.
+
+[TD 104]
+
+[Beurla]
+
+[TD 105]
+
+A Dhia, nan robh an cùrsa ud
+gu mo cheann-uidhe deòin,							10
+cha bhiodh am Bùta Leòdhasach
+air fòghnadh do mo sheòl.
+
+
+L
+
+Chan eil anns a’ bhròn ach neoini
+’s chan eil anns a’ ghaol ach bruan
+fa chomhair nan reul a’ sgaoileadh
+’s an saoghal a’ dol ’na chuairt.
+
+Agus liuthad millean bliadhna						5
+on thriall an Talamh ’na chaoir
+agus liuthad millean iadhadh
+a thug e le thriall air gaol.
+
+Dè dhomhsa a mhillean iadhadh,
+dè dhomhsa a chian chùrs’ aost						10
+a chionn nach toir e le ghrian-leus
+gnè shìorraidheachd do mo ghaol!
+
+Seatadh e fad rèis a bhuantachd
+tro chluaintean glasa nan speur
+a chionn nach dealbhar le buaidh e						15
+’na chumadh luaidhe dom chèill!
+
+A chionn nach eil suim dar miannan
+anns an iadhadh bhiothbhuan chlaon,
+chan eil mo shuim-sa ra chiadan
+no mhilleanan sgialachd gaoil.						20
+
+Nam b’ urrainn aodann mo luaidhe
+bhith àlainn is buan gu bràth
+bheirinn dùbhlan do Thìm le bhuadhan
+le nodhachd ’s luathghair fàis.
+
+[TD 106]
+
+[Beurla]
+
+[TD 107]
+
+LI
+
+Thuirt mo chrìonnachd ri mo chridhe
+’n àm milleadh nan reul:
+Tha thu cur ri bòidhchid
+a bhios gud leònadh fhèin,
+’s ann ortsa thig an claoidheadh						5
+le maoim-shruth nan speur.
+
+Laigh mo spiorad breòite
+ann an ònrachd a phèin,
+a’ plosgartaich ro uilebheist
+nan tuiltean fuaraidh geur’,							10
+is thachd a’ ghaoir aognaidh
+an gorm-fhaoisgneadh treun.
+
+Gun tuiginn fhìn an cràdhlot
+a th’ anns a’ bhàthadh lom
+agus brìgh a’ mhàbaidh							15
+th’ an gàirich nan tonn,
+mur togadh tusa t’ aodann
+chur caochlaidh air conn.
+
+
+LII
+
+Dom dhùr-amharc bha thu ’nad reul
+’s tu leat fhèin san iarmailt:
+is thugadh dhut an dà leus
+le m’ aigne thorrach ’s m’ iargain.
+
+’S an uair sin bhoillsg thu le trì-						5
+an-aon leus dìreach trianaid;
+ach cha robh ’nam leòis dhian fhìn
+ach clann do lìthe ’n iargain.
+
+Bha mi feitheamh ris a’ bheum
+a mhilleadh do rèim le chrìonadh;						10
+ach thug mi dhut na trì dhut fhèin
+an ceann rèis deich bliadhna.
+
+[TD 108]
+
+[Beurla]
+
+[TD 109]
+
+Oir nam b’ iad mo leòis gin fhìn
+a bheothaich lì ’nad lias-sa,
+bu chinnt gun cailleadh iad am brìgh						15
+le glasadh tìm deich bliadhna.
+
+A shuilbhireachd ’s a chridhe chòir
+’s sibh lòghmhor ann an aodann;
+a mheallaidh cridhe ’s a mheallaidh sùla,
+ur n-ìomhaigh rùin a h-aogas!							20
+
+Cha b’ ann fada bha an tòir
+a thug còrr ’s deich bliadhna
+an uair a bha an fhaodail còrr
+’s na dh’fhòghnadh dòchas sìorraidh.
+
+
+LIII
+
+Gur suarach leam an t-ar-a-mach mòr
+a dh’fhòghnas do chor nan daoine,
+on chunnaic mi ìomhaigh na tha còir
+’s i dealbhte ’m bòidhichid aodainn.
+
+
+LIV
+
+Bu tu camhanaich air a’ Chuilithionn
+’s latha suilbhir air a’ Chlàraich,
+grian air a h-uilinn anns an òr-shruth
+agus ròs geal bristeadh fàire.
+
+Lainnir sheòl air linne ghrianaich,						5
+gorm a’ chuain is iarmailt àr-bhuidh,
+an òg-mhadainn ’na do chuailean
+’s ’na do ghruaidhean soilleir àlainn.
+
+Mo leug camhanaich is oidhche
+t’ aodann is do choibhneas gràdhach,						10
+ged tha bior glas an dòlais
+tro chliabh m’ òg-mhaidne sàthte.
+
+[TD 110]
+
+[Beurla]
+
+[TD 111]
+
+LV
+
+Chan fhaic mi fàth mo shaothrach
+bhith cur smaointean an cainnt bhàsmhoir,
+a-nis is siùrsachd na Roinn-Eòrpa
+’na murt stòite ’s ’na cràdhlot;
+ach thugadh dhuinn am millean bliadhna					5
+’na mhìr an roinn chianail fhàsmhoir,
+gaisge ’s foighidinn nan ciadan
+agus mìorbhail aodainn àlainn.
+
+
+LVI
+
+’Na mo dheich bliadhna saothrach
+riamh cha d’ fhuair mi dàn air faodail
+cho suaimhneach ri do chuailean craobhach,
+cho àlainn fosgailte ri t’ aodann.
+
+
+LVII
+
+Tha aodann ga mo thathaich,
+ga mo leantainn dh’oidhche ’s latha:
+tha aodann buadhmhor nìghne
+’s e sìor agairt.
+
+Tha e labhairt ri mo chridhe							5
+nach fhaodar sgaradh a shireadh
+eadar miann agus susbaint
+a’ chuspair dho-ruighinn,
+
+nach tig tubaist air àilleachd
+a dh’aindeoin cinntinn nam fàiling						10
+a chionn gu bheil là aomte
+cho saor ri là màireach,
+
+agus gu bheil an tràth seo
+os cionn gach caochlaidh ’s àichidh
+a nì ceannairc èigheach							15
+ra rèim a-màireach,
+
+[TD 112]
+
+[Beurla]
+
+[TD 113]
+
+a chionn gu bheil i ’n-dràsta
+gum bi ’cruth ’s a bith gu bràth ann
+agus nach urrainn caochladh
+a h-aonachd a mhàbadh,							20
+
+gu bheil roghainn miann na sùla
+cho biothbhuan ris na rùintean
+a ghabh an cumadh sìorraidh
+am briathran ùra,
+
+gu bheil i cheart cho àghmhor							25
+ri ealain an dà Phàdraig
+ged nach cuir an cèill i
+ceòl rèidh no clach gheàrrte,
+
+’s ged nach fhaod clàr dealbha
+a cruth ’s a dreach a thairgsinn						30
+do na gineil ùra
+gun smùradh coirbte.
+
+O aodainn, aodainn, aodainn,
+an caill, an caill thu ’n t-ioghnadh
+leis na ghlac do bhòidhche							35
+sòlas faoilidh?
+
+Mur gabh clach no clàr do shamhladh
+dè nì ealaidh chiùil no ranntachd
+mur eil seòl an tràth seo
+chur an càs staimhte,								40
+
+mur eil seòl air bacadh
+na h-uarach seo ’s a glacadh
+an gainmhich a’ chaochlaidh
+le faobhar acrach,
+
+mun tog i na siùil ùra								45
+gu dìochuimhne air chùrsa
+’s mun caillear a brèidean
+bho lèirsinn sùla?
+
+[TD 114]
+
+[Beurla]
+
+[TD 115]
+
+O aodainn a tha gam thathaich,
+aodainn àlainn a tha labhairt,							50
+an triall thu leis an àm seo
+neo-ar-thaing t’ agairt?
+
+Nuair chrìonas tasgadh gach cuimhne
+a bheir gaol no smuain no suim dhut,
+an caill thu mealladh t’ aonachd						55
+’s tu faoin gun chuimhn’ ort?
+
+Chan iarrainn-sa gu bràth dhut
+aon bhiothbhuantachd do t’ àilleachd
+ach na liùbhradh slàn i
+dìreach mar a thà i.								60
+
+Chan iarrainn gnìomhachd a’ chiùil
+’s e ioma-bhriathrach ri ùidh:
+chan iarrainn aon ni ùr
+nach fhaca mi fhìn ’nad ghnùis.
+
+Agus cha tugadh clàr dathte							65
+do chuimhne ach aon aiteal
+ged chuimteadh trian ded bhuadhan
+’na thuar an tasgadh.
+
+Mar sin, a thràth is aodainn,
+feumar ur cuideachd daonnan							70
+los nach bi ’n ceann na h-uarach
+buadhan aomte.
+
+A thràth de thìm, nuair dh’fhalbhas
+do rèim mar an allacheo,
+dè am breannachadh ùr-laist							75
+don diùchd t’ fhalbhan?
+
+O thràth de thìm, ’s na thrèigeas
+dhinne le do cheuman,
+càit a bheil an cùrsa
+bheir ùidh dhuinn no sgeul oirnn?						80
+
+[TD 116]
+
+[Beurla]
+
+[TD 117]
+
+Na bha, ’s na tha an-dràsta,
+ged mhaireadh iad gu bràth dhinn,
+ciamar thigeadh sgeul orr’
+bho chèin-thràighean?
+
+Dè ’n t-sùil a nì am faicinn							85
+no chluas a nì an claisteachd
+’s iad air turas faondraidh
+bharr smaointean aigne?
+
+Ciod e an ceathramh seòl-tomhais
+a bheir an àilleachd seo fa chomhair						90
+sùla, reusain no aon chàileachd
+thar fàsaichean glomhair?
+
+Is dè a’ chàil thar chàiltean
+a mhothaicheas an àilleachd,
+nuair nach nochd sùil no cluas i,						95
+blas, suathadh no fàileadh,
+
+’s nuair nach bi i paisgte
+an cuimhne bheò no ’m faisge
+ris na smuainteannan siùbhlach
+a dh’ùraicheas an tasgadh?							100
+
+Mur faighear, air chor ’s gum mothaich,
+aon chàil eile no seòl-tomhais,
+am bi cruth no bith aig t’ àilleachd
+an àrainn tìme ’s domhainn?
+
+O aodainn a tha gam thathaich,						105
+a mhìorbhail a tha labhar,
+a bheil aon phort an tìm dhut
+no balla-crìch ach talamh?
+
+O luathghair dhaonda chuimir,
+a bheil seòl-tomhais sa chruinne						110
+a bheir dhut barrachd slànachd
+na ceòl no clàr no luinneag?
+
+[TD 118]
+
+[Beurla]
+
+[TD 119]
+
+Ma tha Arm Dearg a’ chinne
+an gleac bàis ri taobh an Dniepeir,
+chan e euchd a ghaisge							115
+as fhaisg’ air mo chridhe,
+
+ach aodann a tha gam thathaich,
+ga mo leantainn dh’oidhche ’s latha,
+aodann buadhmhor nìghne
+’s e sìor labhairt.								120
+
+
+LVIII
+
+A nighean ’s tu beairteachadh
+tacan tha trèigsinn,
+ciamar a bhacar leinn
+cas-ruith a cheum-shruth?
+Ciamar a ghlacar leinn							5
+fras-bhlàth a chèitein?
+Ciamar a thasgar leinn
+’m basgaidean leug e?
+
+O nighean ’s do mhala gheal
+laiste le bòidhichid								10
+mar ris a’ chamhanaich
+laiste le h-òige,
+’s tu chuireas brasadh air
+m’ aignidhean còmhla
+’s a ghrìosas gu cabhagach							15
+marc-shluagh a’ cheòlraidh.
+
+O sheallaidh chiùin fhosgailte,
+mosgladh na còireid,
+ciamar a chosgar leam
+dos-bhlàth do ròsan,								20
+agus tu nochdadh dhomh
+bochdainn mo sheòltachd
+’s mi fiachainn ri deocadh às
+socrachd à bhòidhichid?
+
+[TD 120]
+
+[Beurla]
+
+[TD 121]
+
+O aodainn shàr-shnaidhte							25
+fo t’ aighear geal èibhneach,
+ciamar a ghlacar leinn
+fasan a sheuntachd;
+ciamar a thasgar leinn
+frasan a leugachd								30
+mum bi e falaichte
+thairis an cèin-thir?
+
+O aodainn ghlain, aodainn,
+nach saoirteadh do bhòidhichead
+bho chumhachd gach baothalachd						35
+aomadh is dò-bheairt!
+Nach cuimteadh mar fhaodail e
+caoin air a stòradh
+am fasgadh gach caomhalachd
+saoir th’ aig a’ cheòlraidh!							40
+
+
+LIX
+
+Mhic Gille-Mhìcheil, ’s tric mi smaointinn
+air gach faodail a fhuair thu;
+agus do shaoibhreas gach aon latha
+gun charachd gheur, gun bhruaillean:
+gun d’ fhuair thu àgh is sonas ceòlraidh					5
+gun ghleac ri ònrachd ’s fuathas,
+’s nach ann mar sin a bhitheas dhuinne
+ri sgal guineach an fhuaraidh.
+
+Ach, Alasdair Mhic Gille-Mhìcheil,
+thàinig gun strì dhomh luathghair						10
+ann an geal mhaise aodann nìghne
+a dh’aindeoin brìgh a bhuairidh:
+agus air latha thàrladh dhòmhsa
+ealaidheachd òir gun luasgan,
+’s i coimhlionta, mar thàinig ortsa,						15
+gun mheang, an Ortha Bhuadhach.
+
+[TD 122]
+
+[Beurla]
+
+[TD 123]
+
+LX
+
+Nuair chunna mi ’n cùl ruadh a-raoir
+’s a’ bhathais aoibhinn bhòidheach,
+
+’s ann fo chòta truagh an rìgh
+a leum an cridhe gòrach.
+
+Air na bh’ ann a chòmhlan sluaigh						5
+cha robh, a luaidh, do sheòrs’ ann:
+
+air na bh’ ann a dh’aigne gheur
+b’ e thus’ thu fhèin mo chòmhlan:
+
+air na bh’ ann a dh’inntinn mhòir
+’s tu fhèin a dh’fhòghnadh dhòmhsa:						10
+
+air na bh’ ann a dhùrachd mhòir
+cha b’ i siud dòrainn m’ fheòla:
+
+chunna mi ’n cùl ruadh a-raoir
+’s a’ bhathais shaoibhir bhòidheach.
+
+Chunna mi ’n cùl ruadh is dhùisg						15
+seann roinneadh ùr ’nam fheòil-sa.
+
+
+Dimitto
+
+Thalla, a leabhair bhig neo-euchdaich:
+amhairc a-steach ’na sùilean leugach:
+ge bacach thu, chan eil thu breugach:
+’n àm sgaoileadh sgiath bidh tu thar shlèibhtean.
+
+[TD 124]
+
+<eng>
+Note on the Gaelic text
+
+This text represents what might be called a ‘conservative modernising’ of MacLean’s practice, in general lines with current principles of Gaelic spelling. Acute and grave accents over long vowels have been unified as grave. The neutral ‘schwa’ vowel is written ‘a’ rather than ‘u’. Personal forms of the preposition have initial apostrophe in the case of ‘ann’ (‘’nam’, ‘’nad’ etc.) but not of ‘aig’ (‘gam’, ‘gad’ etc.) The careful distinction made in MacLean’s later versions of his texts between diphthong (‘bial’) and monophthong (‘beul’) pronunciations of the same word has been preserved. Direct speech is represented by a colon followed by a capital. Capital letters bear accents as appropriate. Separate forms ‘’s e’ and ‘’s ann’ are used (rather than ‘se’ or ‘sann’). The cluster -sd(-) has generally been standardised to -st(-).
+
+It is hoped that in due course all the poet’s surviving poems can be submitted to the same process of standardisation and modernisation, always maintaining absolute respect for the phonetical and phonological integrity of the text.
+
+Obvious errors and insignificant spelling variants (such as the presence or absence of a hyphen) are not noted in the list that follows. On the other hand, variants in punctuation have been listed scrupulously, since they offer an insight not just into the syntax but also into the breath and rhythm of lines as perceived by the poet (sometimes differently at different stages in his lifetime).
+
+The Gaelic text of 1999 has been used as a point of departure, given the frequency of misprints in the Gaelic text in the first, 1989 edition of the collected poems.
+
+Copytexts and Variant Readings
+
+A	Somhairle Mac Ghill Eathain Dàin do Eimhir agus Dàin Eile (Glasgow, William MacLellan 1943) 103pp
+B	Sorley MacLean / Somhairle MacGill-Eain Reothairt is Contraigh [sic]: Taghadh de Dhàin 1932-72 / Spring tide and Neap tide: Selected Poems 1932-72 (Edinburgh, Canongate 1977) ix + 181 pp
+C	Somhairle MacGill-Eain / Sorley MacLean O Choille gu Bearradh: Dàin Chruinnichte / From Wood to Ridge:
+
+[TD 125]
+
+Collected Poems (Manchester, Carcanet and Edinburgh, Birlinn 1999) (a reprint of the 1989 and 1990 editions, with corrected Gaelic text) xvi + 317pp
+
+a	Somhairle Mac Ghill-Eathain and Robert Garioch 17 Poems for 6d (Edinburgh, The Chalmers Press 1940) (Second edition with alterations and corrections)
+b	The New Alliance Vol.1 No.5 New Series (Aug-Sept 1940) p. 6
+c	Lines Review 34 (1970) ‘A special issue devoted to Sorley MacLean’ pp. 32-34
+m	Letters from Sorley MacLean to Douglas Young (National Library of Scotland Acc.6419 Box 38b)
+n	Manuscript notebook of poems compiled by George Campbell Hay in the late 1930s (National Library of Scotland MS 26722)
+o	Transcripts of eight items from the cycle accompanying a letter of April 3rd 1968 from Douglas Young to Sorley MacLean (National Library of Scotland Acc 11572/6)
+
+I
+copy text A 10
+16	sgal,] A sgal
+20	òir,] A òir
+
+II
+copy text C 4
+1	a’ chiall] A an ciall
+2	ghaol,] B ghaol
+6	do dh’fheòraich] A d’ fheòraich
+8	’n] A an
+11	friamh] A freumh
+chrè,] B chrè
+16	dhoimhne] A dhoimhneachd
+18	Cha] A ‘Cha BC cha
+bhuam] A bhuam’
+23	Cha] A ‘Cha BC cha
+24	’n] A an
+ghaol] A ghaol’
+
+[TD 126]
+
+III
+copytext C 6
+8	’s] a is
+11	Lenin] aAB Leninn
+
+IV
+copytext C 8
+1	throm-bhuidh,] B throm-bhuidh
+òr-bhuidh,] a òr-bhuidh
+3	gheal chasarlach aighearach] a gheal, chasurlach, aighearach,
+bhòidheach,] aAB bhòidheach
+7	meàirleach] A mèirleach
+8	bhial-sa] aA bheul-sa,
+uaill-dhearg] aA uaill-dhearg,
+19	reòta] A reòta,
+21	òr-bhuidh] a or laist (sic)
+
+V
+copytext o
+1	ruadh,] o ruadh
+7	suairceas,] o suairceas
+17	O,] o O
+25	’S,] o ’S
+ruadh,] o ruadh
+
+VI
+copytext A 83
+3	chuimhne] o chuimhn’
+6	grèine;] o gréine,
+
+VIII
+copytext C 10
+
+IX
+copytext C 10
+4	arraghloir] A arraghlòir
+
+X
+copytext A 13
+11	dha] A d’ am
+
+[TD 127]
+
+XI
+copytext C 10
+3	bhòidhche] A bhòidhichid
+4	lòghmhor] A lòghmhor,
+
+XII
+copytext o
+2	sheirbheis] o
+
+XIII
+copytext C 12
+2	ghrèine;] AB ghrèine:
+5	nighean bhuidhe Chòrnaig] m May 25th 1941 Morag Mhic Dhomhnaill (deleted)
+7-8	m May 25th 1941 shows that these lines were initially placed after 12, with 11 beginning ‘agus’ rather than ‘bu tu’
+10	bàs] m May 25th 1941 gràdh
+14	Maebhe] B Maoibhe
+21	bhòidhchead] A bhòidhichead
+37	Diarmad -] A Diarmad,-
+43-44	m May 25th 1941 shows that the order of these two lines was initially reversed
+
+XIV
+copytext C 14
+3	na] a an
+13	beag lag suarach] aA beag, lag, suarach,
+20	reicte] aA reicte,
+
+XV
+copytext A 82
+3	nochdadh] a nochd
+bhàrdachd:] a bhàrdachd
+4	Mhic Dhiarmaid,] a Mhic Dhiarmaid
+5	ach] a ach,
+leam] a leam,
+7	tìorail] a tiorail,
+8	Eliot,] a Eliot
+Auden,] a Auden
+9	MacNeice,] a Macneice A Macneice,
+còmhlan:] a còmhlan.
+10	b’] a B’
+
+[TD 128]
+
+XVI
+copytext n 58v-59r
+4	dhòmhsa] no dhomh-sa
+10	air] o an
+19	rinn] o a rinn
+20	ghil fhoinnidh] o ghil, fhoinnidh,
+22	so o; n bha
+30	iomchar,] o iomchar
+34	dith] o dhith
+36	allacheo:] alla-cheò
+38	ruadh] o ruadh,
+gheal,] n gheal
+
+amendments made to o after April 3rd 1968 as follows:
+18	a’ ghàire] ànraidh
+21	rim] gu m’
+22	far an do shaoil mi bhà thu] le d’ fhaoilteachd chòir àghmhor
+23	dhomhsa aon] dhomh ?coma [illegible]
+24	glòir aoibhneach do ghàire] ròs aoibhinn do ghràidh dhomh [cancelled and corrected to] ghràidh-sa
+32	gu clis is] ’s to bris [cancelled] ’s thusa briste
+
+XVII
+copytext C 16
+5	man] n 59r ’nan
+8	leatha fhèin san] A leis fhèin anns an
+
+XVIII
+copytext C 16
+1	Dia] so m May 2nd 1943; ABC dìon
+2	Crìosda] so m May 2nd 1943 ABC m’ iarrtas
+4	Dèanam] so A; BC dèanam
+25	aighir;] A aighir,
+28	is] A ’s
+32	ùidhe,] A ùidhe?
+33	stad] A Stad
+shùilean?] A shùilean.
+35	friamhaichean] A freumhaichean
+37	ghil,] A ghil?
+38	an] A An
+40	O Conghaile] A Connolly
+
+[TD 129]
+
+43	neo-bhàsmhoir:] A neo-bhàsmhor, B B neo-bhàsmhor:
+45	’s a’] B ’sa’
+bhiothbhuain] A bhiothbhuan
+52	tein-aighir] A teine-aighir
+56	dha] A d’ am, BC dh’ am
+ionnlaid,] AB ionnlaid
+57	tionndadh,] A tionndadh;
+58	ionndrainn;] A ionndrainn:
+59	dh’anam] A anam
+65	guidhe] AB ghuidhe
+71	faileadh,] A fhaladh B fhaileadh
+81	diathan,] A diathan
+82	iarraidh,] A iarraidh
+85	a thug] A thug
+
+XIX
+copytext A 20
+26	ann] A an
+
+XX
+copytext A 21
+
+XXI
+copytext A 21
+6	arraghloir] A arraghlòir
+
+XXII
+copytext C 22
+5	ràdha] A ràdh
+6	A] so A;BC a
+11	Tha] so A; BC tha
+18	an] B ann an
+15	gun cuirinn] B cuirinn
+21	chrìon] A chrìon,
+22	bheag ìosal thioram thlàth,] A bheag, ìosal, thioram, thlàth:
+24	beithir-theine] A bheithir-theine
+27	neamh] A nèamh
+
+[TD 130]
+
+XXIII
+copytext C 24
+6	sàr] A sàir
+11	chòisir] A chòisir mhór
+27	le] A socair le
+28	bòidhche] A bòidhichead
+33	an cochur] A a’ cho-chur
+35	bhreòite oillteil] A bhreòite, oillteil,
+43	dàinig] A tàinig
+45	uaigh,] A uaigh
+49	an cochur dhen] A a’ cho-chur de ’n
+52	is] A ’s
+56	bhòidhche] A bhòidhichid
+
+XXIV
+copytext C 38
+1	thuirt] A thubhairt
+bhòidhche] A bhòidhichead
+4	Saoil] BC saoil
+òinseach] A òinsich
+5	cainte] A abradh
+
+XXV
+copytext A 26
+
+XXVI
+copytext m April 15th 1942
+1	ruadh,] m ruadh
+2	òir] so o; m òir
+
+XXVII
+copytext A 27
+
+XXVIII
+copytext A 29
+
+XXIX
+copytext C 134
+1	sneachda,] a sneachda
+2	neo-dheachdte,] a neo-dheachdte; A neo-dheachdte:
+4	t-sneachda:] aAB t-sneachda;
+5	fala,] a fala
+
+[TD 131]
+
+6	madaidhean-allaidh] A madaidhean-allaidh,
+7	gàrradh,] a gàrradh AB gàradh
+8	fàsail,] B fàsail
+9	caol-ghleann,] B caol-ghleann
+13	na mo] a ’nam
+chluasan,] B chluasan
+14	bhuadhan:] A bhuadhan;
+16	an fhiadhaich] a na fiadhach A na fiadhaich,
+18	shiaradh;] a shiaradh,
+19	caothaich na bàrdachd] aA cuthaich mo bhàrdachd
+23	bhòidhche ciùine gaolaich] a bhòidhichid chiùin ghaolaich A bhòidhichid chiùin, ghaolaich
+24	sgur] A sgur,
+
+XXX
+copytext C 134
+2	bhànrainn] A bhàn-righinn
+6	àlainn] so AB; C gheal
+laoch;] A laoch,
+7	bhaoith] n 60r mhaoith (influenced by ‘mhaoin’ in following line?)
+8	na maoin’] A a’ mhaoin
+9	’s gun] A gun
+11	’r fala] A ar fala
+’r gaoil] A ar gaoil
+15	bhànrainn] A bhàn-righinn
+thù] ABC thu
+
+XXXI
+copytext A 31
+3	dè] A Dé
+
+XXXII
+copytext C 136
+2	bhòidhche] A bhòidhichead
+bhàrdachd,] A bhàrdachd;
+4	daorsa;] A daorsa:
+5	craoibhe] A craoibhe,
+6	duilghe] A duilghe,
+8	iarann-cruadhach] A iarunn cruadhach
+
+[TD 132]
+
+XXIII
+copytext C 136
+
+XXXIV
+copytext C 136
+7	Chuilithinn] A Chuilthinn
+
+XXXV
+copytext C 138
+4	Spàinn;] A Spàinn:
+12	cuiridh] A cuireadh
+
+XXXVI
+copytext o
+
+XXXVII
+copytext C 138
+4	smaointean;] A smaointean,
+
+XXXVIII
+copytext A 34
+
+XXXIX
+copytext C 140
+2	ghlain,] A ghlain
+3	agam] A ’gam
+
+XL
+copytext C 140
+5	ciùrrte] c ciùrrte,
+
+XLI
+copytext m April 15th 1942
+
+XLII
+copytext C 140
+6	ag ùrachadh gaoil ’nam] n 60r a’ dòrtadh mo ghaoil ’nad
+10	Priseal] n 60r Preasail A Preiseal
+13	Alba] A Albainn
+16	bhruan] A bhruain
+17	Hòmhstaidh] n 60v Hòstaidh
+
+[TD 133]
+
+20	bhraon] A bhraon,
+25	Mol] A Moll
+
+XLIII
+copytext C 142
+1	Cuilithionn] A Cuilthionn
+14	co-shìnt’ -] A co-shìnt’
+17	fhàsmhoir] A fhàsmhor
+
+XLIV
+copytext A 37
+
+XLV
+copytext C 144
+6	fo] A fo ’n
+7	is fo mo] A a tha ’nam
+chèille,] A céille
+9	sgeine] A sgine
+13	geàrrt’] A geàirrt
+18	geàrrte] A geàirrte
+26	à] A as
+33	a thàinig] A thàinig
+eanchainn,] AB eanchainn
+46	lèig,] AB léig
+
+XLVI
+copytext C 146
+
+XLVII
+copytext C 148
+4	mì-aoibhneach] cB mi-aoibhneach
+10	bhlàth,] cB bhlàth
+15	fhoghair] cB fhaghair
+
+XLVIII
+copytext C 148
+15	bàrr-gùc] A barr-guc B barr-gùc
+
+XLIX
+copytext C 150
+6	luaidh] n 60v ghaoil
+8	chrìdh] so AB; C chrìdh’
+
+[TD 134]
+
+9	Dhia,] A Dhia
+’n] A an
+10	mo cheann-uidhe deòin] A ceann ùidh mo dheòin
+
+L
+copytext C 152
+4	saoghal] A t-saoghail
+7	dhomhsa] A dhòmhsa
+8	dhomhsa] A dhòmhsa
+12	ghaol!] A ghaol?
+18	chlaon,] A chlaon
+
+LI
+copytext C 512
+2	reul:] A reul.
+3	Tha] so A; BC tha
+bòidhchid] A bòidhichid
+4	fhèin,] A fhéin:
+7	ann an] A an
+10	geur’,] A geur
+
+LII
+copytext C 154
+6	trianaid;] A trianaid:
+14	bheothaich] A bheòthaich
+lias-sa,] A lias-sa
+18	aodann;] A aodann:
+19	sùla,] A sùla
+
+LIII
+copytext A 43
+
+LIV
+copytext C 156
+1	Chuilithionn] A Chuilthionn
+6	àr-bhuidh,] b òr-bhuidh’
+7	chuailean] b chuailein
+10	is] A ’s
+12	òg-mhaidne] b ògalachd
+
+[TD 135]
+
+LV
+copytext C 156
+7	foidhidinn] b faighidinn
+
+LVI
+copytext A 43
+
+LVII
+copytext C 158
+28	gheàrrte] AB gheàirrte
+30	dreach] AB a dreach
+40	staimhte] B staimhnte
+46	dìochuimhne] B diochuimhne
+35	bhòidhche] A bhòidhichead
+60	thà] AB tha
+73	thìm,] B thìm
+74	allacheo] AB allacheò
+88	bharr] A bhàrr
+95	i,] AB i
+106	a] A o
+
+LVIII
+copytext A 48
+
+LIX
+copytext C 164
+1	Gille] A Ghille
+2	thu;] A thu:
+4	gheur,] A gheur
+9	Ach,] A Ach
+Gille] A Ghille
+13	dhòmhsa] AC dhomhsa
+15	ortsa,] A ortsa
+16	mheang,] A mheang
+
+LX
+copytext A 50
+
+Dimitto
+copytext A 50
+
+[TD 136]
+
+LIST OF TITLES
+
+Items from the ‘Dàin do Eimhir’ appearing in MacLean’s 1977 selected volume were printed with titles as follows (an asterisk indicates a title already appearing in the 1943 volume):
+
+II		A Chiall ’s a Ghràidh*		Reason and Love
+III		Am Buaireadh				The Turmoil
+IV		Gaoir na h-Eòrpa			The Cry of Europe
+VIII		An Clogad Stàilinn			The Steel Helmet
+XIII		A’ Bhuaile Ghréine			The Sunny Fold
+XIV		Reic Anama*				The Selling of a Soul
+XVII		Lìonmhoireachd			Multitude
+XVIII		Urnuigh*				Prayer
+XXII		An Roghainn				The Choice
+XXIV		An Oinseach				The Fool
+XXIX		Coin is Madaidhean-allaidh*		Dogs and Wolves
+XXX		Am Boilseabhach			The Bolshevik
+XXXII		Sgatham...				Let me Lop…
+XXXIII	Mac an t-Saoir is Ros			Macintyre and Ross
+XXXV		Oidhche Chiùin			Gentle Night
+XL		Muir-tràigh				Ebb
+XLII		Tràighean*				Shores
+XLIII		Am Mùr Gorm			The Blue Rampart
+XLV		An Sgian				The Knife
+XLVI		An Dithis				The Two
+XLVII		Aithreachas				Remorse
+XLVIII	Irisleachd				Humility
+XLIX		Fo Sheòl				Under Sail
+LI		Crìonnachd				Prudence
+LIV		Camhanaich				Dawn
+LV		Chan fhaic mi...			I Do Not See...
+LVII		An Tathaich				The Haunting
+
+In this volume, II and III (along with ‘A’ Chorra-ghridheach’ (‘The Heron’) formed an untitled first section; the second section, ‘Roghainn’ (‘A Choice’) contained IV, XI, XIII, XIV, XVIII and XXII; the third, ‘Aiteal’ (‘A Gleam’), contained VIII, XVII and XXIV; and the remaining items
+
+[TD 137]
+
+from the cycle were grouped in the fourth of the volume’s nine sections, under the title ‘An Tràigh Thathaich’ (‘The Haunted Ebb’).
+
+In the 1989 collected volume, MacLean printed 9 additional items from the cycle, as follows:
+
+IX		Rinn mi luaidh...			I spoke of...
+X		Dùn-éideann				Edinburgh
+XXIII		Cochur					A Synthesis
+XXXIV	An uair a labhras mi...			When I speak...
+XXXVII	Chan e àilleachd...			It is not the beauty...
+XXXIX	Grìosach				Embers
+L		Chan eil anns a’ bhròn...		Grief is only...
+LII		Trì Leòis				Three Rays
+LIX		Mhic Gille-Mhìcheil...		Carmichael...
+
+The grouping into sections was more straightforward on this occasion. II to XXIII formed part of the first section ‘1932–1940’, while the remaining items from XXIX to LIX formed the third section, ‘An Tràigh Thathaich / The Haunted Ebb December 1939-July 1941’. (1)
+
+
+(1) This should in fact be ‘August 1941’. See note to LVII in ‘Commentary’.
+
+[TD 138-40]
+
+DATING LETTER
+[Beurla]
+
+[TD 141-49]
+
+AUTOBIOGRAPHICAL SKETCH
+[Beurla]
+
+[TD 150-274]
+
+COMMENTARY
+[Beurla]
+
+[TD 275-84]
+
+BIBLIOGRAPHY
+[Beurla]
+
+[TD 285-95]
+
+INDEX
+[Beurla]
