[TD 1]

NA BALAICH AIR RONAIDH


[TD 2]

LEABHRAICHEAN GAIDHLIG
OILTHIGH OBAR-DHEADHAN

Fo stiùireadh
DHOMHNAILL MhicAMHLAIGH

A’ CHEUD LEABHAR


[TD 3]

NA BALAICH AIR RONAIDH

Dealbh-chluich airson réidio
ann a sia earrainnean

FIONNLAGH MACLEOID

Na deilbh le
DOMHNALL MAC A’ GHOBHAINN


ROINN AN FHOGHLAIM CHEILTICH
OILTHIGH OBAR-DHEADHAN
1972


[TD 4]

© Fionnlagh Macleòid
Domhnall Mac a’ Ghobhainn
1972

Air fhoillseachadh an
Roinn an Fhoghlaim Cheiltich
Oilthigh Obar-Dheadhan

Clò-bhuailte aig
Calum Macdhomhnaill
Dùn-Eideann


Thug an Comunn Leabhraichean Gàidhlig seachad cuideachadh fialaidh gus an leabhar-sa a chur an clò.


[TD 5]

Dha
Fred MacAmhlaidh


[TD 6]

[Blank]


[TD 7]

CLAR-INNSIDH

I ’NAN AONAR										11
II ’GAN LORG										31
III IONNDRAINN										53
IV AN AISLING										75
V A’ CHAORA										99
VI AN DEIMHIS										123


[TD 8]

[Blank]


[TD 9]

NA H-EILEANAN
[Mapa]


[TD 10]

RONAIDH
[Mapa]


[TD 11]

I

’NAN AONAR


[TD 12]

[Dealbh]


[TD 13]

’NAN AONAR

(Tha an dithis bhalach, Calum is Murchadh, ’nan suidhe leotha fhéin. Pìos bhuapa tha daoine ri cur rùda is coin is eile ann an eathar a tha ris a’ lamraig. Fuaim muir bàghail; corra sgread fhaoileag is comhart coin)

CALUM: Bidh iad ri dol a Rónaidh mu’n tìde seo a chula bliadhna.

MURCHADH: Dé cho fada ’s a bhios iad ann?

CALUM: ’Son latha. Bidh iad air an ath-oidhch’ tha mi creids’. Tha a’ <eng>fishery cruiser<gai> sin gu math luath.

(Stad)

MURCHADH: Càit a bheil eilean Rònaidh?

CALUM: Tha e gu fada muigh anns a’ mhuir, faisg air Sùlaisgeir. Chan’eil càil air an eilean ach caoraich is róin. Tha a’ <eng>fishery cruiser<gai> ri dol ann a nochd le na buachaillean gus am beàrr iad na caoraich. Chan’eil daoine air Rónaidh fhéin ann.

MURCHADH: Có a bhios a’ coimhead as déidh nan caorach?

CALUM: Cha bhi duine. Tha iad beò air an fheur. Thug na buachaillean feadhainn aca air ais an uiridh, ’s bha iad cho mór ’s cho fiadhaich.... ’S ceann geal orra.

MURCHADH: ’Ne <eng>Cheviots<gai> a bh’ann?

CALUM: Cha b’e. Caoraich Rónach.

MURCHADH: Seall.... Tha daoine anns an eathar sin shìos.

CALUM: Tha. Tha ’n eathar bheag sin ri toirt a’ stuth a mach bho’n bhreakwater chun a’ chruiser. Tha an cruiser fhéin ro mhór airson a thighinn a steach ris a’ bhreakwater.

MURCHADH: Tha i cho dorcha. Cha mhór gu faic mi an eathar.

(Fuaim chasan)

CALUM: Có tha seo ri tighinn... Tha Leóbag cha chreid mi. (Stad) Well a Leóbaig!

LEOBAG: <eng>Well<gai>.

CALUM: Cà robh thu?

LEOBAG: Dìreach shìos aig a’ bhreakwater.

CALUM: ’Eil fada gus a falbh an cruiser?

LEOBAG: Chan’eil fhios a’m... Tha an eathar ri falbh a mach thuice an dràsda. Fhuair Angie agus Dainty a mach innte chun a’ chruiser. Tha feadhainn dhe na balaich air bòrd mu thràth.


[TD 14]

CALUM: Carson nach deacha tu mach?

LEOBAG: Ach... tha mise falbh dhachaidh.

MURCHADH: A robh balaich a’ faighinn a mach anns an eathar bheag, chun a’ chruiser?

LEOBAG: (Ri Calum) Có as a tha’n duine?

CALUM: A Uibhist. Tha e air a <eng>holidays<gai> ann an tigh Iain Duibh. Dh’éigh Bean Iain Duibh rium ma bha mi ri tighinn sìos g’an cumhad a’ falbh a Rónaidh, a faodadh e a thighinn cómhla rium.

LEOBAG: Chan’eil fhios a’m carson is e a’ <eng>fishery cruiser<gai> a tha dol ann. ’Se <eng>drifter<gai> a chleachd.

CALUM: Chuala mi gu robh iad r idol a thoirt tòrr chaorach air ais gu-tà.

LEOBAG: Well... tha mise falbh dhachaidh. ’Eil thus’?

CALUM: Chan’eil fhathast... Gu faic sinn ri falbh i.

LEOBAG: (A’ falbh) Cheerie!

CALUM: Cheerie!

MURCHADH: Saoil a leigeadh iad sinn a mach anns an eathar chun a’ fishery cruiser?

CALUM: Chan’eil fada gu falbh i. ’S dòcha nach bi aig an eathar ri dhol a mach thuice tuilleadh.

MURCHADH: B’ fhìor thoigh leamsa a dhol air bòrd.

CALUM: ’S iongantach gu leigeadh iad dhuinn.

MURCHADH: Foighnich. Thugainn sìos chun a’ bhreakwater agus foighnichidh sinn.

CALUM: All right mathà.

(Stad)

(A’ tighinn) Alasdair, faigh sinn a mach anns an eathar?

ALASDAIR: Uill a Chaluim a bhalaich... tha iad gu math trang. Tha ùpraid uamhasach ann a seo... Chan’eil fhios agams’... tha ’n eathar dìreach gus falbh. (Ard) Anndra! Tha balaich ann a seo ag iarraidh a mach anns an eathar... dithis aca.

ANNDRA: (Pìos as. Ard) Có th’ann?

ALASDAIR: (Ard) Calum Beag agus... fear eile. (Ri Calum) Có am balach a tha cómhla riut ann a sin a Chaluim?

CALUM: Balach á Uibhist... Tha e air a <eng>holidays<gai> ann an tigh Iain Duibh.

ALASDAIR: (Ard) Calum agus strainnsear á Uibhist cómhla ris.

ANNDRA: (Ard) A Uibhist? (Stad) All right... Cromadh iad sìos air an fhàradh.


[TD 15]

(Cromaidh iad)

Siuthad a Chaluim, greas ort. Dé feagal a th’ort? (Gàire) Tà chan’eil e ri cur càil air an Uibhisteach... cromadh sìos.

(Falbhaidh an eathar leotha. Fuaim motor na h-eathair)

ANNDRA: ’S iongantach mur’eil deugachadh bhalach air bòrd mu thràth.

(Mialaich rùide)

’Se na buachaillean nach’eil ’gan iarraidh. ’S mur a h-eil dé’n deifir. Dé do bheachd Iain?

IAIN: Chan’eil fhios a’m carson a tha thu ri leigeil na tha seo de ghràisg a mach co-dhiù. Cha bhi air mur a bàthar iad.

ANNDRA: Na bi ’g éisdeachd ris, a bhalaich. (Stad) A Uibhist tha thu fhéin?

MURCHADH: ’S ann. A Uibhist a Tuath.

ANNDRA: Uibhist a Tuath... Uill, tha sin pìos math á seo. Air do <eng>holidays.<gai>

MURCHADH: ’S ann.

ANNDRA: Seadh a bhalaich. (Gàire) Sin rud nach robh againne riamh, holidays. Dé Iain?

IAIN: Cha robh no <eng>holidays<gai>.

ANNDRA: ’Eil duine còmhla riut ann a Nis?

MURCHADH: Mo mhàthair.

(Mialaich rùide)

ANNDRA: Cum do chab a bheathaich. Dé tha ceàrr ort? (Stad) ’N dùil an gabhadh tu air a Chaluim Bhig?

CALUM: Có air?

ANNDRA: Air an fhear seo. Dé’n t-ainm a th’ort ’ille?

MURCHADH: Murchadh.

ANNDRA: Air Murchadh... An dùil an gabhadh tu air Murchadh Uibhist?

CALUM: (Socair) Chan’eil fhios a’m.

ANNDRA: Dé’n aois a tha sibh?

MURCHADH: Tha mise trì-deug.

ANNDRA: Trì-deug... ’S dé tha thusa, Chaluim Bhig?

CALUM: Dhà-dheug.

ANNDRA: Seo sinn matha. Cum do làmh anns a’ bhalgaire rùide sin Iain, mus cuir e a chula duine th’againn ann a mach air a cliathaich. Falbhadh sibhse suas mus tòisich sinn ri cur suas na lumaraidh... Suas leat Dainty a bhalaich.

(Dìridh iad air bòrd)


[TD 16]

MURCHADH: O thì, tha seo math... Seall, chi thu solus na làraidh air a’ bhreakwater!

CALUM: Tha ’m muir a’ cumhad dubh.

MURCHADH: Tugainn sìos a’ staidhre seo.

CALUM: Sin an drochaid aice shuas... Far am bi a’ sgiobair.

MURCHADH: Seo té dhe na lifeboats aice. (A’ leughadh) <eng>F.C. Vigilant... Leith.<gai>

CALUM: (Ris fhéin) Tha mise dol a sheòladh ’nuair a dh’fhàsas mi mór.

MURCHADH: Thugainn is dìridh sinn a bhroinn na lifeboat seo.

CALUM: Na bi daft... Tha canabhas oirre.

MURCHADH: Fosglaidh e. Seall.

(Fuaim aodaich)

CALUM: Sguir!

MURCHADH: Tha mise dol ’na broinn.

(Théid e innte)

Trobhad. Trobhad suas innte Chaluim.

CALUM: (Socair) ’Eil e math innt’?

MURCHADH: Tha gu deimhinne.

(Dìridh Calum innte. Bruidhnidh iad air an socair)

CALUM: Dhia nach i tha mór ’na broinn.

MURCHADH: Dùinidh mi an canabhas gus nach fhaic duine gu bheil sinn innte.

CALUM: Chan fheum sinn fuireach fada. Chan fhada gu falbh i.

MURCHADH: Ist, tha seo math.

CALUM: Gheibh sinn ar dólas ma bheireas iad òirnn ann am broinn na <eng>lifeboat<gai> seo.

MURCHADH: Bruidhinn thusa air do shocair ’s cha chluinn duine sinn.

CALUM: Tha mi’n dòchas nach cluinn.

MURCHADH: Có a’ fear a bha sud leis an eathar?

CALUM: Anndra.

MURCHADH: Bha e gasda. (Stad) ’N ann leis fhéin a bha a’ rùd’ ud?

CALUM: Cha b’ann... ’S ann a tha a’ rùda ri dol a Rónaidh.

MURCHADH: Saoil a bheil Anndra a’ dol a Rònaidh?

CALUM: Chan’eil. Cha bhi duine ri dol ann ach na buachaillean.

MURCHADH: Nam biodh Anndra a’ dol a Rònaidh dh’fhoighnichinn dheth a faigheadh sinn ann còmhla ris.

CALUM: Chan’eil e ri dol ann... Chan e fear dhe na buachaillean.


[TD 17]

MURCHADH: Leigeadh na buachaillean ann sinn ’s dòcha?

CALUM: Na bi daft. Mur a biodh Anndra leis an eathar, cha leigeadh na buachaillean sinn faisg air a’ fishery cruiser fhéin.

MURCHADH: An aithne dhut iad?

CALUM: ’S aithne... Tarmod Caol am boss, ’s tha e cho fiadhaich ’s a ghabhas. Cha leig e na balaich faisg air rud sam bith.

MURCHADH: ’Eil esan a’ dol a Rònaidh?

CALUM: Tha gu dearbh... ’Se ’m boss a th’air na buachaillean eile.

(Stad)

MURCHADH: Tha mise dol sìos dha’n cheann eile dhe’n <eng>lifeboat<gai>.

CALUM: Tha thìd’ againn falbh á seo. Chan fhada gus am bi a’ <eng>fishery cruiser<gai> ri fàgail.

MURCHADH: Tha e cho dorcha ris an teàrr anns a’ cheann seo shìos.

CALUM: Thugainn.

MURCHADH: A faic thu mi a Chaluim?

CALUM: Chan fhaic. Dean air do shocair.

MURCHADH: Tha seo math. (Stad) Chaluim?

CALUM: Dé.

MURCHADH: Tha sinne ri dol a Rònaidh.

CALUM: Na bi daft.

MURCHADH: (Sanais) Tha mi fhéin ’s tu fhéin ri dol a Rònaidh.

CALUM: Thugainn a mach mus tig duine.

MURCHADH: Faodaidh sinn fuireach anns an eathar seo fad na h-ùine gus a ruig sinn Rònaidh. ’Nuair a théid na buachaillean air tìr, faodaidh sinn tighinn a mach as a’ <eng>lifeboat<gai> agus cuairt a chur air Rònaidh.

CALUM: Chan fhaigheadh tu air tìr.

MURCHADH: Théid sinn air tìr aig cidhe Rònaidh.

CALUM: Ist, ’s gun thu glic... Chan’eil cidhe air Rónaidh ann. ’S ged a bhiodh chan fhaodadh sinne dhol ann.

MURCHADH: Carson?

CALUM: Cha leigeadh Tarmod Caol ann sinn.

MURCHADH: Chan fhaic e sinn.

CALUM: Chan’eil fhios aca aig an tigh càit a bheil sinn.

MURCHADH: Bidh fios is cinnt aca càit a bheil sinn. Càit eile am biodh sinn ach ann a Rònaidh.

CALUM: Bidh mo mhàthair ri feitheamh rium.


[TD 18]

MURCHADH: Tha fhios aig do mhàthair gur ann aig a’ <eng>fishery cruiser<gai> a tha thu. Bidh fios aice gun deacha tu a Rònaidh oirre.

(Gluaisidh am bàta)

CALUM: (Le iomnaidh) Tha i falbh!

MURCHADH: Dean air do shocair amadain.

CALUM: Bidh mo mhàthair a’ feitheimh.

MURCHADH: Tillidh sinn a màireach... Chan’eil ann ach aon latha.

CALUM: (Gus briseadh air) ’S tusa is coireach... Bha mise ag iarraidh ort falbh.

MURCHADH: All right. Innsidh mise ’nuair a thilleas sinn a màireach gur e mise bu choireach gun deacha sinn ann.

CALUM: Théid m’athair as a chiall.

MURCHADH: Fuirichidh sinn am broinn na <eng>lifeboat<gai> agus bidh sinn blàth gu leòr gus a ruig sinn Rònaidh. Dé ’n uair aig am bi sinn ann a Rònaidh?

CALUM: ’S beag m’fhios. ’S fheàrr dhuinn a dhol a mach, ’s iarraidh orra tilleadh leinn an dràsda.

MURCHADH: Tha mise a’ dol a dh’fhuireach an seo. Dean thusa do thoil.

CALUM: Tha seo fuar.

MURCHADH: Seo... Tha aodach air choireigin a seo. Cuir ort e. <eng>Lifejackets<gai> a th’ann cha chreid mi.

CALUM: Tha ’m muir ri fàs dona.

MURCHADH: (Sanais) Ist. Tha daoine a’ tighinn.

(Stadaidh na daoine faisg air a’ <eng>lifeboat<gai>)

ALASDAIR: Cha robh thu air Rónaidh gu seo, a robh, a Tharmoid?

TARMOD: Cha robh... Cha robh mi riamh ann gu seo, Alasdair.

ALASDAIR: An e an t-saidh a thug thu leat?

TARMOD: ’Si. ’Si ’s làidire na na coin... Seasaidh i ri tòrr a bharrachd obrach na iad.

ALASDAIR: Well, tha obair gu leòr roimhpe a màireach, ma bhios sinn beò leis an t-slàint’.

TARMOD: Tha e coltach.

ALASDAIR: Chan fhaca tu beathaichean chaorach a riamh ach sud. Tha duìl aca nach téid iad ann a faing a dhòigh no ris. (Stad) Ach cha toir sinn glé fhada riutha a màireach. Tha sinn ri cur tòrr dhiubh air bòrd seo gun bhearradh gun eile... Cha shaoilinns’ nach biodh sinn ri fàgail an eilein mu cheithir uairean feasgar.


[TD 19]

TARMOD: Cha bhiodh sin cho dona.

ALASDAIR: Eilean bòidheach tha sud a Tharmoid... eilean bòidheach dha-rìreamh. Ma ’s ann air a bhios sinn ri tighinn ’s gum bi a’ là màireach gu math, còrdaidh e riut.

TARMOD: Tha mi smaoineachadh gun còrd.

ALASDAIR: Ach bidh tu leth-mharbh leis a’ sgìths. (Stad) Tha ’n t-eilean fhéin mìle a dh’fhad. Tha amhaich chaol air, a bheil thu faicinn, agus tha an fhaing féir anns an amhaich sin. Tuath air an fhaing, tha Fianuis... àite ìosal creagach, làn rón. Agus deas air an fhaing tha dìreadh mór suas chun an Tóbha, agus mullach an eilein. Air taobh eile a’ mhullaich sin a nise, tha ’m baile... aig ceann a deas an eilein.

TARMOD: ’Eil tighean air fhàgail anns a’ bhaile?

ALASDAIR: Tha dìreach na ballachan ann. Tha seòrsa de bhothaig ann a thog cuideigin as déidh a’ chogaidh. Féir bùird fhiodha air sean thobhtaichean sin uireas... Ach ’s fhada bho nach robh am baile ’na bhaile. ’S cha bhi tuilleadh.

TARMOD: ’S iongantach gum bi.

ALASDAIR: Cha bhi. (Stad) Agus gheibh thu mach gur e àite torrach a bh’ann... Aite uamhasach torrach. Tha na feannagan bhos cionn a’ bhaile an sud mar a bha iad a riamh.

“Dh’éirich mi moch madainn Earraich
Thug mi cuairt air feadh a’ bhaile
Agus bha ’n talamh le cop na mara
Mar an canach air na sléibhtean.
Chunnaic mi’n damh donn ’s na h-éildean.”

TARMOD: Có rinn a’ fear sin?

ALASDAIR: “Dh’ éirich mi moch air Di-ciadainn
Thug mi cuairt air leathad Fianuis
Cha d’fhuair mi na h-uain mar bu mhiann leam.
Rinn mi gnìomh: cha d’rinn mi gléidheadh.
Chunnaic mi’n damh donn ’s na h-éildean.”

Rinn... cìobair ann a Rónaidh ’s iad ri cur as a leth gu robh e ri goid nan caorach.

“Dol a dh’ éigheachd ormsa meàrlach,” ars’ esan,
“Airson na mharbh Geotha Méir.”

’S ann a chaidh na caoraich leis a’ chreig, a bheil thu faicinn.

TARMOD: O seadh.

ALASDAIR: Tà... Tha e cho math a dhol fo-rùm, ’s latha trom romhainn a màireach.


[TD 20]

TARMOD: ’N dùil a fuirich i ’na h-oidhche mhath?

ALASDAIR: Cha chreid mi gu bheil càil a dhroch coltas oirre. An e maraiche math a th’annad idir?

TARMOD: Chan e. Cha chreid mi gun caidil mi ceart fo-rùm idir... (Gàire) Nach bithinn na bu shaoirsinneil cadal anns a’ <eng>lifeboat<gai> seo.

ALASDAIR: Bhiodh tu air do ragadh roimh mhadainn. Tha mi creids’ ged a dheidheadh i fodha fhathast a nochd nach fhaighte air gluasad a’ <eng>lifeboat<gai> sin le na th’oirre de pheant.

TARMOD: Seall, tha’n canabhas aice fosgailte cuideachd.

ALASDAIR: Tha cho math snaim a chur air. Tha mi creidse nach aithne do na seòldairean a th’ann an diugh sin fhéin a dheanamh.

(Falbhaidh iad)

MURCHADH: (Sanais) Dh’ fhalbh iad.

CALUM: Ghlas iad a stigh sinn. Chuir iad snaim air a’ ròp agus chan fhaigh sinn a mach as a’ <eng>lifeboat<gai> seo.

MURCHADH: Gheibh sinn a mach... Bidh e furasda gu leòr faighinn a mach ’nuair a bhios sinn air a shon. ’S ann a tha sinn nas sàbhailte a nis, seach gun do chuir iad snaim air a’ ròp. Cha toir duine beò an aire gu bheil sinn anns a’ lifeboat.

CALUM: Thuirt Tarmod Og gu robh e ri dol a chadal anns a’ <eng>lifeboat<gai> seo.

MURCHADH: Na bi gòrach... ’S ann a bha e ri dibhearsain. Tha e ’na leabaidh fo-rùm. Có fear a bha còmhla ris ann a siud?

CALUM: Bha Alasdair Ruadh. ’Se am buachaille is fheàrr a th’ann. ’S ann dha a tha mise ri dol a dh’innse gu bheil sinn air bòrd.

MURCHADH: Ma dh’innseas tu dhaibh, tilgidh iad a mach air a’ mhuir thu.

CALUM: Cha thilg.

MURCHADH: Chi thusa. (Stad) Tha seo math.

CALUM: Tha ’m muir ri fas dona.

MURCHADH: Thuirt Alasdair Ruadh gu robh oidhche mhath gu bhith ann.

CALUM: Thuirt e ged a dheidheadh a’ <eng>fishery cruiser<gai> fodha, nach seòladh a’ <eng>lifeboat<gai> seo leis na bh’oirre de pheant.

MURCHADH: ’S ann a bha e ri dibhearsain.

CALUM: Chan aithnich thu e.

MURCHADH: Aithnichidh mi a nise e.

(Stad)


[TD 21]

CALUM: Bidh iad ri feitheimh riumsa aig an tigh.

MURCHADH: Bithidh, agus rium fhéin. Dé an deifir... chan’eil sgoil ann... ’s bidh fios aca gur e dhol a Rònaidh a rinn sinn.

CALUM: Tha feagal ormsa gum bi iad ri smaoineachadh gun deach ar bàthadh.

* * *

(Air ais aig an tigh)

AONGHAS: Anndra! (Stad) Anndra, ’eil thu ’na do dhùisg? (Thig Anndra a mach)

ANNDRA: An tu tha sud Aonghais?

AONGHAS: ’S mi tha seo Anndra. Tha mi duilich dragh a chur ort cho anmoch.

ANNDRA: Chan’eil sin gu deifir. Chan e càil tha ceàrr?

AONGHAS: ’S ann a tha Calum Beag againn agus balach á Uibhist a bha cómhla ris, gun tilleadh fhathast.

ANNDRA: Mathà bha iad shìos aig a’ bhreakwater ’nuair a dh’fhalbh am bàta a Rónaidh.

AONGHAS: Chunna tu iad?

ANNDRA: Chunnaic gu dearbh... Thug mi mach iad anns an eathar chun a’ fishery cruiser.

AONGHAS: Cuin a bha sin?

ANNDRA: Tha còrr is dà uair-a-thìde bhuaidhe. Dh’fhalbh a’ <eng>fishery cruiser<gai> mu mheadhon-oidhch’.

AONGHAS: A faca tu iad bho’n uair sin.

ANNDRA: Chan urrainn dhomh radha gun mhothaich mi dhaibh bho chaidh iad air bòrd... Bha mi cómhradh ris an dithis aca an uair sin. Ach bha uiread de bhalaich anns an eathar ri tilleadh air na turuis bho dheireadh ’s nach d’fhuair mi chance air am faicinn... ’Se sin ma bha iad innt’ ...Mu’n do thill iad fhathast...

AONGHAS: Cha do thill mathà... cha do thill iad fhathast.

ANNDRA: Well a réisd Aonghais, có aige tha fhios nach deach am fàgail air bòrd a’ <eng>fishery cruiser<gai>?

AONGHAS: ’S iongantach mur e sin féir a thachair, Anndra.

ANNDRA: ’Se. Dud eile?

AONGHAS: ’N dùil am bi iad sàbhailt gu leòr?

ANNDRA: Carson nach bi? ’S ann a chòrdas e riutha. Seallaidh an crew as an déidh ’s bheir na cìobairean air tìr ann a Rónaidh iad.


[TD 22]

AONGHAS: O well. Chan’eil fhios nach ann mar sin a tha.

ANNDRA: Mathà ’s ann gu dearbh... ’S bidh iad air ais ann a seo agad feasgar an ath-oidhch’.

AONGHAS: Chan’eil sud gu-tà coltach ri rud a dheanadh Calum Beag againne. ’S iongantach gur ann dhe thoil fhéin a rinn e e.

ANNDRA: Aonghais... ’Se bh’ann ach mar a their iad, <eng>accident<gai>. Bhiodh iad an àiteigin fo-rùm ’nuair a sheòl i.

AONGHAS: Nach neònach leat nach do thill a’ <eng>fishery cruiser<gai> leotha, ’nuair a fhuair iad a mach mar a bha.

ANNDRA: Fiach an éisd thu... bha iad airson sail mhath a thoirt dha na balaich. ’S bha iad cinnteach gun tuigeadh sinne aig an tigh gu dé a ghabh àite.

AONGHAS: Well Anndra, chan’eil fhios nach’eil thu ceart. Tha e cho math a dhol a dh’innse dha na boireannaich. ’Se màthair a’ bhalaich Uibhistich is iomgainich gu léir... Tha i ’g radha gur e reubaltach a th’ann.

ANNDRA: (Gàire) ’Ne ’n t-Uibhisteach! Smior a reubaltaich.

AONGHAS: Uill... mar sin leat Anndra. Tha coltas oidhche mhath oirre co-dhiù.

ANNDRA: Cha ghann sin... ’s ann bu chòir dhuinn a bhith cómhla riutha.

AONGHAS: ’S ann gu dearbh.

* * *

MURCHADH: ’Eil thu ’nad’ dhùisg a Chaluim? (Stad) Chaluim? ’Eil thu <eng>all right<gai>?

CALUM: Tha mi gu bàsachadh.

MURCHADH: Cha do chuir mi fhéin a mach bho chionn greis.

CALUM: Chan’eil càil agams a chuireas mi mach.

(Stad)

MURCHADH: ’Eil thu cho fuar an dràsda?

CALUM: Tha mi ri bàsachadh.

MURCHADH: Cuiridh mi lifejacket eile air do mhuin. Seo... ’eil sin nas fheàrr?

CALUM: ’N dùil a bheil fada ri dhol?

MURCHADH: Chan’eil fhios agam. ’S iongantach gu bheil... fada ri dhol a nis.

CALUM: Tha mi ’n dòchas nach’eil. Tha mo cheann cho gort. (Stad) Tha ùintean bho dh’fhalbh sinn as a’ Phort. Bidh iad


[TD 23]

[Dealbh]


[TD 24]

’gar lorg aig a’ chladach an dràsda. Bidh mo mhàthair ri gal. (A’ briseadh air a’ ghal) Agus sinne air chall ann a seo... leis an fhuachd... ’s gu bàsachadh le cur-na-mara... ’se cho dorch ris a’ bhìth.

MURCHADH: Chaluim! Chan’eil e cho dorch agus a bha e. Fuirich ach an tog mi pìos de’n chanabhas seo. Seall a Chaluim, tha latha ri tighinn. Chan fhada gus am bi sinn aig Rònaidh.

CALUM: (Fann) ’S mi tha coma.

* * *

CALUM (Ris fhéin) Tha ’n t-engine aice ’na stad. Mhurchaidh! (’Ga chrathadh) Tha ’n t-engine aice ’na stad.

MURCHADH: (A’ dùsgadh) ’S dòcha gu bheil sinn aig Rònaidh.

CALUM: (Ris fhéin) Chan’eil a’ muir dona mar a bha e.

MURCHADH: Chaluim! Seall air an eilean. Tog an canabhais pìos, ach a faic thu.

(Eòin-mhara pìos air falbh)

CALUM: ’Se eilean Rónaidh a tha sin ceart gu leòr.

MURCHADH: Tha ’m bàta seo air acair... Ach càit a bheil a chula duine.

CALUM: ’S iongantach mur ’eil iad air tìr. (Stad) Chaidh iad air tìr fhad’s a bha sinne ’nar cadal.

MURCHADH: Tugainn a mach aiste. Togaidh sinn an canabhas is leumaidh sinn sìos air an <eng>deck<gai>. Chan’eil duine air bòrd a chi sinn.

CALUM: ’S iongantach gu bheil.

MURCHADH: Seo. Cuir do ghàrdan a mach is fosgail a’ snaim mar seo. Sin thu... tog suas e... sin e... sin e.

(Stad) Tha mise a’ dol a leum.

(Leumaidh e sìos)

Leum sios a Chaluim.

(Leumaidh Calum sìos)

Tarraing sìos an canabhas gus nach aithnich iad gu robh sinn innte.

(Stad) Chan’eil duine beò air bòrd a’ bhàta seo.

CALUM: Nach e’n t-eilean a tha cumhad mór.

(Fuaim chasan a’ tighinn)

<eng>ENGINEER: Hello boys. Why haven’t you gone ashore with the rest?<gai>


[TD 25]

CALUM: (Ris fhéin) O Dhia... tha sinn <eng>caught<gai>.

<eng>ENGINEER: You both look a bit under the weather. Have you been seasick or something?<gai>

MURCHADH: (Socair) <eng>Yes sir.

ENGINEER: Well, there aren’t many left aboard now... They all went ashore a couple of hours ago. I was just going to take a little trip round the island myself, with the rowing boat down there. Would you like to come, eh?

MURCHADH: Yes sir.

ENGINEER: Come on then... let’s get going. You both look very sleepy to me.<gai> (Stad) <eng>You come after me...<gai>

(Cromaidh iad do’n eathar)

<eng>That’s it... you next... down you come.<gai>

(Tha iad innte)

<eng>Well now, let’s get the oars going.<gai> (Stad) <eng>Can either of you row?<gai>

CALUM: <eng>No sir.

ENGINEER: Well, never mind.<gai>

(Fuaim nan ràmh)

<eng>I’ll do the rowing myself and you do the talking.<gai> (Gàire) <eng>That’s it... let’s get away from that big monster of a ship for a while.<gai> (Stad) <eng>I work down in the engine room... How would you like to be a marine engineer, eh?<gai>

MURCHADH: <eng>All right.

ENGINEER: Still, as soon as I get back tomorrow morning to Stornoway, I’m off on a six weeks’ course to London... How would you like that? Six sunny weeks before I return to that metropolis of the north, Stornoway.<gai> (Stad) <eng>What’s your names then.<gai>

MURCHADH: Murdo MacDonald.

CALUM: Malcolm MacKay.

(Faoileagan is ruideagan)

<eng>ENGINEER: Maybe you want to go ashore on the island eh? Look... I’m rowing towards the south end of the island now. I could put you ashore somewhere there... Then you could walk up over the hill and down the other side to where the shepherds are working. I don’t know why they didn’t take you ashore anyway. Then you could come back aboard the cruiser with them in their boat later on when they are finished shearing those blooming sheep. That’s all these islands are


[TD 26]

fit for... sheep and birds.<gai> (Gàire) <eng>Eh? Sheep and birds... and it isn’t easy to separate them either. Is it?<gai>

MURCHADH: <eng>No sir.

ENGINEER: Well, I’ll put you ashore along here, look. Then I’ll make my way back to the ship... get some sleep.<gai> (Gàire) <eng>Somebody has to stay awake at night you know.<gai>

(Fharspagan, buthaidean is falcaichean, ’son greis)

<eng>Right, here we are then... Careful, mind the oar. There you are... of you go. Woops!... one ashore. Woops!... both ashore.<gai>

(Tha na balaich air tìr)

(A’ togail a ghuth) <eng>Cheerio then lads... Enjoy your visit to North Rona. Maybe see you aboard later on tonight. Cheerio.<gai>

MURCHADH: <eng>Cheerio.<gai>

CALUM: <eng>Cheerio.

ENGINEER:<gai> (Ard) <eng>And don’t go too near those blooming seals.<gai> (Gàire) <eng>They eat your legs off first, then your arms and leave your head till last.<gai>

(A’ lachanaich)

CALUM: Abair duine daft... Ri cómhradh non-stop.

MURCHADH: Nach math dha, ri falbh a Lunnain anns a’ mhadainn.

CALUM: Feumaidh sinn a dhol chun na faing.

MURCHADH: Thugainn mathà.

(Trìleachain ’son greis bheag)

CALUM: ’N dùil dé chanas Tarmod Caol? (Stad) Théid e as a chiall ruinn.

(Tha iad a’ dìreadh)

MURCHADH: Dìrich suas... (Stad) Dhomh do làmh... sin thu. (Stad) Abair creag àrd.

(Fharsbagan is eòin-chrom, ri’n taobh ’son greis mhath)

CALUM: Tha sinn gu bhith aig mullach na creige.

MURCHADH: Seall a Chaluim. Tha làrach thighean ann a sin thall.

CALUM: ’Se sin am baile, ’s iongantach.

(Stad)

Tha ballaichean thighean air feadh an àite.

(Druidean)

MURCHADH: Tha seo aosda.

CALUM: Tha... cho aosda ri aosd’.

(Stad)

MURCHADH: (Pìos air falbh) Trobhad a Chaluim.


[TD 27]

CALUM: (A’ tighinn) Dean air do shocair mus cluinn iad sinn.

MURCHADH: Seall, tha bothag ann a seo le mullach oirre.

CALUM: Cuideigin a chuir sin air ’s iongantach... Fiodh a th’ann air muin nam ballachan... ’s dorus air.

MURCHADH: Tha e dùinte.

CALUM: An dùil có a chuir mullach agus dorus air co-dhiù?

MURCHADH: Tha mise ri dol a dh’fhosgladh an doruis.

CALUM: Chan’eil. (Socair) ’S dòcha gu bheil cuideigin a stigh.

MURCHADH: (Ris an dorus) ’Eil duine ’stigh? (Ri Calum) Chan’eil duin’ ann.

(Fosglaidh an dorus le dìosg. Sgéithidh eun-crom a mach air an dorus)

CALUM: Dé fo ghrian a bha siud?

MURCHADH: Tha e dorch ’na bhroinn.

(Théid Murchadh a steach)

CALUM: Dé th’ann?

MURCHADH: Seall... Seall ann a’ solus na torch.

CALUM: Bucais! Bucais mhóra.

MURCHADH: Aon... dhà... trì aca.

CALUM: ’N dùil dé th’annta.

(Bheir an dorus clab)

Dé bha sud?

MURCHADH: Tha thu all right. An dorus a’ dùnadh leis fhéin. (Stad) Seall, tha sgrìobhadh air na bocsaichean.

CALUM: O well tha. <eng>Address<gai> no rudeigin air a pheantadh air a’ chliathaich aca. (Leughaidh e) <eng>Dr White<gai>... dé tha sin... <eng>Archaeology Department... University of Essex... To North Rona.<gai> (Stad) <eng>Archaeology Department... University of Essex.<gai> Dé tha sin ri deanamh ann a seo?

MURCHADH: Thug an duine sin ann iad, ’s fheudar.

CALUM: Có aig’ tha fios.

MURCHADH: Saoil dé a tha ’nam broinn.

CALUM: Dé’n deifir... Thugainn.

MURCHADH: Tha mise a’ dol a thoirt a’ chinn as an fhear seo. Cum an torch.

CALUM: Tha mise falbh.

(Fuaim fiodha)

MURCHADH: Dé tha seo a Chaluim? Seall tha aodach air choreigin anns a’ bhocsa seo... Tha e làn aodach sìoda dearg agus gorm.


[TD 28]

CALUM: Chan fhaic mi e. Leig an torcha sìos do’n bhucas. ’Eil fhios agad dé tha sin! Tha <eng>sleeping bags.<gai> Chunnaic mise fear aig balach anns a’ bhaile againn... Bidh e cadal ann an àite leabaidh.

MURCHADH: Có mheud a th’ann?

CALUM: Tha ceithir ann. ’S tha rud eile mar <eng>cooker<gai> beag fodhpa anns a’ bhucas.

MURCHADH: Thoir a mach fear dhe na <eng>sleeping bags<gai> ach a sgaoil sinn air a’ làr e.

CALUM: (Socair) ’S fheàrr dhuinn fhàgail.

(Fuaim sìoda ’son greis)

MURCHADH: Siuthad... sin... sgaoil a mach e... nach e tha fada?

CALUM: Tha e cheart cho blàth ri leabaidh.

MURCHADH: Theirig ’na bhroinn... Cuir dhiot do bhrògan ’s laigh sìos ’na bhroinn.

(Tha iad a’ gluasad timcheall)

CALUM: All right... Cum an torch air.

MURCHADH: Tha mise a’ dol ann a fear eile aca.

CALUM: Tha iad cho comhartail.

MURCHADH: Tha iad caran cruaidh gu-tà.

CALUM: Chan’eil na cruaidh.

(Bidh na guthan a’ dol nas ìsle)

MURCHADH: ’Eil thusa ’na bhroinn?

CALUM: A chula càil ach mo cheann.

MURCHADH: Tha’s mise. Chuir mi as an <eng>torch<gai> fo’n aodach. (Stad)

CALUM: Dé mi thig duine?

MURCHADH: (A’ miaranaich) Có tha ri dol a thighinn co-dhiù?

CALUM: Na buachaillean.

MURCHADH: Tha iad ro thrang shìos aig ceann eile an eilein.

CALUM: Bheir Tarmod Caol dhuinn ar dólas airson a thighinn a Rónaidh gun fhiosda.

MURCHADH: Canaidh sinn gur e an t-engineer a thug ann sinn. (Stad)

CALUM: Chan fhada gus a feum sinn falbh as a’ bhothaig seo... agus a dhol sìos chun na fainge.

MURCHADH: (A’ miaranaich) Uine gu leòr... tha seo math... (Stad) chan’eil fhios aig duine aca gu bheil sinne ann a seo.


[TD 29]

CALUM: Théid iad fiadhaich cuideachd ’nuair a chi iad sinn. Cha bhi iad ri tuigsinn có as a thàinig sinn.

(Stad)

MURCHADH: Bha thusa cus na bu mhiosa leis an tinneas mhara na bha mise.

CALUM: Chuir e air an dithis againn. (A’ miaranaich) Cha mhór gun chaidil mi fad na h-oidhche.

MURCHADH: Cha mhór gun do chaidil na mise. (Socair) Tha mi gu math sgìth.

CALUM: (Fann) Chan fhada gus a feum sinn falbh sìos chun na faing.

MURCHADH: (A’ tuiteam seachad) Chan fhada.

(Stad)

CALUM: (Socair) Mhurchaidh.

MURCHADH: (Fann) Dé?

CALUM: (Socair) ’Eil an cadal ort?

MURCHADH: Uh, huh.

CALUM: (Socair) Tha ’s ormsa.

(Ni Murchadh gnùsda beag)

CALUM: (Fann) Tà, feumaidh sinn a dhol chun na faing.

(Ni Murchadh gnùsda beag bìodach)

* * *

(Conacag bàta pìos air falbh. Fuaim sìoda faisg air làimh)

CALUM: (Le iomnaidh) Mhurchaidh! (Stad) Mhurchaidh dùisg!... Cuir thuige an torch!

(Dùisgidh Murchadh)

An cuala tu càil?

MURCHADH: Cha chuala.

CALUM: Dhùisg fuaim mise.

(Thig iad as na <eng>sleeping bags<gai>)

’Eil fhios agad dé tha mi smaoineachadh a bh’ann?... Bha fuaim a’ <eng>fishery cruiser<gai> ri falbh.

(Tha iad ’nan cabhaig)

MURCHADH: Na bi cho górach.

CALUM: Leig do thorch ach a faigh mi mach.

MURCHADH: Fuirich... fuirich mionaid gus a faigh mi mach as a’ <eng>sleeping bag<gai> seo.

CALUM: Greas ort!

(Fuaim an doruis. Eòin-chrom is druidean a muigh)

(Ard) Seall! Tha i falbh!


[TD 30]

MURCHADH: Chan fhaod i falbh!

CALUM: (Pìos as. Ard) Hai! Hai! tillibh! Tha sinne ann a seo!

MURCHADH: (Pìos as. Ard) Hai!

(Tha iad ’nan ruith)

AN DITHIS: Hai! Hai! Tillibh!

(Pàraigean a’ durrghail)

CALUM: Chan’eil iad ’gar cluinntinn.

AN DITHIS: Hai! Hai!

(Pàraigean)

MURCHADH: Cuir dhiot do sheacaid agus smèid leatha.

AN DITHIS: Hai! Hai.

CALUM: Chan’eil iad ’gar cluinntinn.

(Rànail)

Chan’eil fhios aca gu bheil sinn ann.

AN DITHIS: (A’ dol nas fhaid’ as) Hai! Hai! Tillibh!

* * *

(Air bòrd a’ fishery cruiser)

ALASDAIR: Uill a Tharmoid... tha thu ri toirt na sùil mu dheireadh air... Tha bliadhna mhór eile gus an cuir duine cas air an eilean bhòidheach sin a tha dol á fàire.

TARMOD: Chan’eil fhios am mu dheidhinn sin Alasdair. Dé mu dheidhinn bucais <eng>Dr White<gai>... gus bith có e... a chunnaic sinn anns a’ bhothaig anns a’ mhadainn?

ALASDAIR: Tut... ’S dòcha gu bheil mìosan móra bho bha an duine sin ann... gar bith gu dé a bha e ag iarraidh ann.

TARMOD: <eng>Archaeologist<gai>... (Stad) Bha e ri cladhach anns an talamh.

ALASDAIR: (A’ smaoineachadh) Ri cladhach anns an talamh... (Stad) Nach gòrach an obair sin fhéin... (Stad) Na faighinnsa greiseag air Rónaidh leam fhìn, cha b’e pioc tòiseachadh ri cladhach mar rabaid a dheanainn.

(Stad)

TARMOD: ’S iomadh rud a dh’innseas <eng>archaeologists<gai> dhuinn mu àite.

(Stad)

ALASDAIR: Eilean Rónaidh... tha thu ri dol á sealladh aon uair eile. (Stad) ’Ga d’fhàghail aig na caoraich... ’s aig na h-eóin... ’s aig na róin... ’s aig Dia.


[TD 31]

II

’GAN LORG


[TD 32]

[Dealbh]


[TD 33]

(Shìos aig an fhaing. Troimh’n là. Muir ri’n taobh, ri toirt clab a steach a Gheodha Sgéildige. Eòin mhara ceithir thimcheall orra. Ròin)

CALUM: (A’ tighinn ’na ruith) Chan’eil sgeul air duine beò ann a seo.

MURCHADH: Gu-tà chan fhada gus an till iad.

CALUM: Tha thìd aca. Tha greis mhath an diugh bho dh’fhalbh iad.

(Fuaim dà thrìleachan)

Cha bu chaomh leum a bhith glé fhada ann a seo, co-dhiù.

MURCHADH: Tha fuaim eagalach ann.

(Stad)

(Pìos as) Seo am fang thall... tha i falamh.

CALUM: Chan’eil sgeul air aona chaora faisg oirre.

MURCHADH: Seo far a robh na fir ag obair ’nuair a chaidil sinne anns a’ bhothaig shuas anns a’ bhaile.

CALUM: (A’ falbh) Tha mise ri dol a shealltainn a bheil i ri tighinn.

MURCHADH: (Ard) ’Eil i ann?

CALUM: (Pìos as. Ard) Chan’eil sgeul oirre. (A’ tighinn) ’S beag tha dh’fhios càit a bheil i gus a seo.

MURCHADH: Tillidh i ’nuair a chi an t-engineer nach’eil sinn air bòrd.

(Ruideagan)

CALUM: Tut, an t-amadan sin... ’s dòcha nach seall e air ar son.

(Stad)

MURCHADH: Chan fhada gus a faic thu i a’ tighinn air ais g’ar n-iarraidh.

CALUM: (Pìos as) Dé tha seo? Seall air a seo a Mhurchaidh... Dh’fhàg cuideigin deimhis agus pairseal beag... Tillidh iad a dh’iarraidh na deimhis co-dhiù.

MURCHADH: (A’ tighinn) Dé tha anns a’ phairseal sin?

(Fuaim paipear)

CALUM: <eng>Sandwiches... sandwiches<gai> le feòil orra... agus ugh air feadhainn eile.

(Eun-crom a’ dol seachad)

MURCHADH: Ith fhéin an fheadhainn leis an ugh orra.


[TD 34]

CALUM: Roinnidh sinn ceart iad. (Stad) Tha ochd... naoi... deich ann. Cóig an duine.

(Fharsbag faisg air làimh. Tha na balaich ag ithe)

MURCHADH: Dhà gu leth le feòil an duine ’s dhà gu leth le ugh.

CALUM: Ma thilleas an duine a dh’fhàg iad, gheibh sinn ar dólas airson an goid.

MURCHADH: Canaidh sinn gun dh’ith na faoileagan iad.

CALUM: Chan ith na faoileagan <eng>sandwiches<gai> ugh.

MURCHADH: Ithidh faoileagan rud sam bith. (Stad) Iad fhéin ’s na Leòdhasaich.

CALUM: (A’ falbh) Tha mise dol a shealltainn bheil i ri tighinn.

(Stad)

(Pìos as. Ard) Chan’eil sgeul oirre.

MURCHADH: (Ard) Chan fhada gus an tig i.

CALUM: (A’ tighinn) Tha seo math... bha mi gus mo tholladh leis an acras.

MURCHADH: Bheir mi dhut <eng>sandwich<gai> gu leth le ugh airson aon le feòil.

CALUM: Dé tha ceàrr air an fheadhainn leis an ugh?

MURCHADH: Chan’eil dad... Cha toigh leum ugh... Sin uileag e.

(Druidean)

CALUM: Chan fhaigh. Cha bhiodh e féir.

MURCHADH: Dà <eng>sandwich<gai> uighe, airson aon le feòil.

CALUM: Seo mathà.

(Stad)

MURCHADH: Tha an t-acras ormsa fhathast.

CALUM: Tha ’s ormsa.

(Stad)

’N dùil có leis an deimhis?

MURCHADH: Le fear dhe na cìobairean.

(Clacharan)

CALUM: Bheir sinn leinn air bòrd i ’nuair a thilleas iad. ’S dòcha nach bi iad cho fiadhaich seach gum bi an deimhis againn dhaibh.

MURCHADH: Thoir thusa leat i mathà.

CALUM: (A’ falbh) Tha mise dol a shealltainn na dh’ fhàg iad an còrr bìdh timcheall na faing.

MURCHADH: (Ard) ’Eil an còrr ann?

CALUM: (Pìos as. Ard) Cha chreid mi gu bheil. (A’ tighinn) Tha


[TD 35]

’m pathadh ormsa. Nach bochd nach tilleadh iad ach a faighinn deoch.

MURCHADH: (A’ falbh) Thugainn a choimhead ach a bheil tobair a muigh ann a seo.

CALUM: (A’ smaoineachadh) Cha d’fhuair a’ rabaid agams’ càil a dh’itheadh i bho’n dé... Tha mi’n dòchas gun cuimhnich iad air biadh a thoirt dhi... agus bùrn.

MURCHADH: (Pìos as. Ard) Greas ort a Chaluim.

(Ròin, fharsbagan agus steàrnagan)

CALUM: (A’ tighinn ’na ruith) Fiach a faigh thu gion a nead steàrnaig.

(Scread steàrnag glé fhaisg)

Seall cho ìosal ’s a tha iad ri tighinn.

MURCHADH: Chan’eil tobair ann a seo co-dhiù.

(Muir ri’n taobh. Na steàrnagan a’ sgriachail)

CALUM: Thugainn a réisd air ais suas a’ leathad chun a’ bhaile.

(A’ falbh) Chi sinn i ri tighinn nas fheàrr as a sin... tha e nas àirde.

MURCHADH: (A’ falbh) Thugainn mathà.

(Stad)

(Tha iad a’ coiseachd suas Leathad Fianuis)

CALUM: ’N dùil dé ’n uair a tha e?

(Mialaich chaorach)

MURCHADH: O chan’eil fhios a’m. Cóig uairean feasgar no mar sin.

CALUM: Seall air na caoraich shuas... tha iad ri fuireach cómhladh.

MURCHADH: Tha iad a’ coimhead airson an fheadhainn a dh’fhalbh air a’ <eng>fishery cruiser<gai>, tha mi creidsinn.

(Stad)

CALUM: Chan’eil rian gu bheil fada nis gus an till iad. ’S iongantach mun do mhothaich an t-engineer gu seo nach ’eil sinn air bòrd.

MURCHADH: Tha dùil agam rithe nochdadh mionaid sam bith air a’ horizon, thall a sin.

(Stad)

CALUM: ’N dùil càit a faigh sinn deoch?

(Fharsbag a’ dol seachad)

MURCHADH: ’S dòcha gu bheil tobair an àiteigin.

CALUM: (Stadaidh e) Mur a h-eil, bàsaichidh mi leis a’ phathadh.

(Stad)


[TD 36]

MURCHADH: (’Na stad) Thugainn a dh’ éigheachd còmhladh.

CALUM: Carson?

MURCHADH: Dìreach gus a faic sinn gu dé a thachras.

(Stad)

AN DITHIS: (Pìos as. Ard) Hai! ai! ai! Hai! ai! ai!

(Eòin-chrom faisg, agus buthaidean pìos air falbh)

CALUM: ’N dùil an cuala duine sinn?

MURCHADH: (A’ falbh) Cha chuala duine beò.

* * *

(Aig a’ bhreakwater. An fhionnairidh. Còmhradh dhaoine)

AONGHAS: (A’ tighinn ’na chabhaig) Tha i tighinn Anndra... Théid sinne mach anns an eathar ’s bheir sinn na balaich air tìr. (Ri Màiri is Anna) Fuiricheadh an dithis agaibhse ann a seo.

MAIRI: Thoir leat a’ phlaide ud mathà gun fhios nach bi iad fuar.

AONGHAS: Cha bhi dìth fuar orra ma gheibh mise mo bhois chun na màsan aca.

MAIRI: Nis Aonghais, na cuir làmh air gus a faigh sinn dhachaidh e.

ANNA: Seo i nis ri tighinn air fàire. Abair bàta mór breagha... Tha mi’n dòchas nach robh iad bochd oirre.

(Conacag bàta. Motor eathair. Falbhaidh an eathar)

MAIRI: (Rithe fhéin) A Chaluim Bhig mo chrich... Cha do dhùin mo shùil-sa leat bho dh’fhalbh thu raoir. Agus ’s iongantach gun do dhùin do shùil fhéin a bharrachd.

ANNA: Tà gheibh sinn uileag cadal a nochd a Mhàiri.

MAIRI: ’Eil dùil agaibh fuireach fada fhathast ann a Nis?

ANNA: Dìreach gu deireadh na seachdainn seo. Tha balach agus nighean bheag eile aig an tigh còmhla ri ’n athair agus an seanamhair ’s bidh iad ’gar n-ionndrainn.

MAIRI: Mathà, bidh gu dearbh.

ANNA: ’Eil teaghlach agaibh fhéin ach Calum Beag?

MAIRI: Chan’eil... chan’eil duine againn ach e fhéin.

(Stad)

LEOBAG: (Pìos as. Ard) Chan’eil na balaich cómhla riutha ri tilleadh anns an eathair idir.

MAIRI: (Le uamhas) Dé tha thu ’g radha?

ANNA: ’S dòcha gu fuirich iad innte gu Steòrnabhagh.


[TD 37]

MAIRI: Cha leigeadh Aonghas sin leotha.

LEOBAG: Bidh a’ <eng>fishery cruiser<gai> ri falbh a Steòrnabhagh anns a’ spot. Chan’eil i fàgail caoraich na càil ann a seo.

UILLEAM: (Socair) Ist a Leóbaig.

(Motor a’ tighinn)

MAIRI: (Ard) Dé tha ceàrr Aonghais? Càit a bheil na balaich? (Stad) Aonghais... Carson nach tug thu Calum Beag leat? (Stadaidh a’ motor. Fuaim chasan a’ tighinn: an uair sin stadaidh iad)

AONGHAS: Chan’eil na balaich air bòrd ann. (Brisidh air na boireannaich) Chan fhaca na buachaillean, no an crew iad... Cha robh iad ann a Rónaidh ann.

MAIRI: (Ard) Càit a réisd a bheil iad?

(Còmhradh dhaoine)

AONGHAS: Aig an Tì tha riaghladh a tha fios air a sin.

UILLEAM: (Sanais ri cuideigin) Chan’eil lorg orra... cha robh iad ann a Rónaidh.

LEOBAG: (Pìos as) Tha a’ <eng>fishery cruiser<gai> ri falbh a Steòrnabhagh. Cha b’fhada a dh’fhuirich i. (Ris fhéin) Bha dùil a’m gu faighinn a mach thuice.

AONGHAS: (Pìos as. Ard) Anndra!

(Théid na daoine sàmhach)

(Faisg) Tha thu cinnteach gun tug thu na balaich air bòrd a’ <eng>fishery cruiser<gai> mus do dh’fhalbh i a Rónaidh a raoir?

ANNDRA: Mar a thuir mi riut Aonghais... thug mi an dithis aca air bòrd. Bha mi ri bruidhinn riutha ’s ri tarruing asda... Nise, cha do mhothaich mi dhaibh ri tighinn air ais air tìr... Ach bha uiread de bhalaich ann... Dh’fhaodadh iad a bhith ann ged nach’eil cuimhne agam am faicinn.

AONGHAS: (Ris fhéin) Càit air an t-saoghal an deach iad co-dhiù.

MAIRI: (A’ tighinn) Cha chreid mi do dhuine geal nach’eil iad air bòrd a’ <eng>fishery cruiser<gai>. Feumaidh tu dhol a Steòrnabhagh thuice a’ cheud char anns a’ mhadainn.

AONGHAS: Gu-tà Mhàiri, thuirt iad nach fhaca duine aca iad air bòrd. Bhruidhinn mi ris a’ sgiobair ’s ri na buachaillean.

MAIRI: Chan’eil sin gu deifir, theirig thusa agus faic air do shon fhéin.

ANNDRA: ’S iongantach Aonghais mur a fheàrr dhut a dhol chun a’ pholais.


[TD 38]

AONGHAS: Dé feum a ni sin dhomh Anndra? (A’ falbh) Dé feum a ni sin dhomh?

* * *

(Beul na h-oidhch’ ann a Rònaidh. Sgiamhail oillteil nam pàraigean. Pìos as: buthaidean, falcaichean is ròin. Gu math uamhalt)

MURCHADH: Chaluim... Chaluim is fheàrr dhuinn a dhol am broinn na <eng>sleeping bags,<gai> neo théid ar lathadh leis an fhuachd.

(Stad)

CALUM: An téid sinn a mach a shealltainn idir?

MURCHADH: Ach tha i cho dorcha... ’s cho fuar.

CALUM: Bheir sinn aon sùil is ruithidh sinn a steach air ais.

MURCHADH: All right. (A’ falbh) Fuirich gus a fosgail mi an dorus.

(Fuaim an doruis. An onnghail tha muigh, nas àirde)

CALUM: (Le feagal) Dùin e! Dùin e!

(Brag an doruis. Rànail)

(Socair) Cuiridh sinn na bucais ri cùl an doruis.

(Sloadadh bhucais)

Nam biodh fiù solus againn... ach an torcha sin.

MURCHADH: ’S math an torch fhéin... mur a biodh i bhiodh seo uamhasach.

CALUM: Tha seo uamhasach co-dhiù.

MURCHADH: Chan’eil fhios nach’eil a’ <eng>fishery cruiser<gai> aig acair ri taobh an eilein... cha do sheall sinn bho chionn fhada.

(Sìoda)

CALUM: O tha fuaim ud eagalach. (Stad) ’N dùil dé na beathaichean a tha ’ga dhéanamh?

MURCHADH: Chan’eil fhios a’m air thalamh.

(Stad)

CALUM: ’Eil thu ’na do <eng>sleeping bag?<gai>

MURCHADH: Tha.

CALUM: Tha ’s mise. (Stad) Tha crith orm-sa.

MURCHADH: Tha agus orm-sa.

CALUM: Na chuir thu as an <eng>torch<gai>?

MURCHADH: Chuir.

CALUM: Tha mo shùilean-sa dùinte.

MURCHADH: Tha agus m’ fheadhainn-s’.

(Stad)


[TD 39]

CALUM: Tha mi ri faireachdainn do <eng>sleeping bag<gai> ri mo thaobh.

MURCHADH: Tha ’s mise.

CALUM: Nam biodh deoch againn.

MURCHADH: Gheibh sinn deoch ma bhios a’ <eng>fishery cruiser<gai> ann anns a’ mhadainn.

(Stad)

CALUM: Mur a bi, dé a ni sinn?

(Stad)

MURCHADH: Fosglaidh sinn na bocsaichean eile... ’s dòcha gu’m bi deoch annta.

(Stad)

CALUM: ’N dùil có th’ann an <eng>Dr White?<gai>

MURCHADH: O chan’eil fhios a’m.

(Stad)

CALUM: ’S maite gu bheil e air an eilean.

MURCHADH: Nach’eil fhios agad nach’eil... ruith sinn fhéin air móran dhe’n eilean feasgar.

(Stad)

CALUM: Tha e cho dorch.

MURCHADH: Tha mi’n dòchas nach’eil daolagan a stigh a seo. Ma tha théid iad ’nad’ chluais.

CALUM: (Fo’n aodach) Cuir do cheann am broinn a’ <eng>sleeping bag.<gai>

MURCHADH: Théid do mhùthchadh.

(Stad)

CALUM: ’Eil cuimhn’ agad air na daoine bh’air <eng>Flannan Isle?<gai>

MURCHADH: Tha.

(Stad)

CALUM: Chaidh falbh leotha.

(Stad)

’N dùil a Mhurchaidh dé a dh’éireas dhuinn?

(Gal)

MURCHADH: ’S fheàrr dhut cadal.

(Stad)

CALUM: Bha iad ag ithe am biadh ’s thàinig rudeigin is dh’fhalbh e leotha... ’s chan fhacas a riamh tuilleadh iad.

MURCHADH: Thig iad g’ar n-iarraidh a màireach... ’s mur a tig a màireach thig a’ latha as déidh sin ’s dòcha. (Stad) Feumaidh iad tighinn.

(Stad fhada)


[TD 40]

CALUM: <eng>Our father... which art in heaven...<gai>

AN DITHIS:...<eng>hallowed be thy name... thy kingdom come... thy will be done on earth ...<gai>

* * *

(Aig an tigh)

GUTH 1:...<eng>BBC Home Service. The time is mid-day and here is the News in Gaelic.<gai>

GUTH 2: Tha dithis bhalach air chall ann a’ Sgire Nis ann a Leódhas. Chan fhacas iad bho mheadhan oidhche a’ bhòn-raoir. Bha dùil aig am pàrantan gu robh iad air bàta a chaidh le cìobairean gu Eilean Rònaidh, oidhche Luain seo chaidh, ach ’nuair a thill am bàta anmoch a raoir, cha robh na balaich idir oirre. An diugh tha luchd na sgìre ri lorg nam balach air feadh nan cladaichean ’s na mòintich. ’S ann á Uibhist a Tuath a tha fear de na balaich. (Stad) Tha duil gun dean an Comunn Gaidhealach oidhirp as ùr am bliadhna...

UILLEAM: Cuir sin dheth a Pheigi.

* * *

(Anns a’ bhothaig. A muigh tha eòin-chrom is druidean—fuaimean càirdeil)

CALUM: Sin thu... cuir a’ stob sin a steach foidhpe agus théid i thuige... dìth am pluc.

(Lasair theine)

Sin i... tha i thuige... tha teine againn a nis co-dhiù.

MURCHADH: (A’ leughadh) <eng>Super Campaign Gaz. Tidy... disposal... of cartridge... would... be... appreciated.<gai>

CALUM: Chan fheum sinn losgadh cus dheth gu-tà. ’S ann le <eng>Dr White<gai> a tha e... ’s gun fhios nach tig e.

MURCHADH: Tha mise nis ri dol a bhriseadh fear dhe na bocsaichean sin gus a faic mi a bheil biadh annta.

CALUM: Chan’eil. Bha am bucas ud fosgailt ’s cha chan e càil. Ach chan fhaod sin briseadh nam bucais eile gun fhios nach tig e... Ithidh sin na h-uighean seo. Bruichidh sin iad air an teine. Tha bùrn gu leòr againn a nis, agus ni a’ sean phana seo a’ chùis airson am bruich.

MURCHADH: Cha bhlais mi orra. Chan’eil fhios agad an e


[TD 41]

uighean faoileig a th’ann no dé... ’S tha glug annta. (’Gan crathadh) Cluinn, tha glug annta!

CALUM: Dé tha thu ri dol a dheanamh leis a’ chlaich sin?

MURCHADH: Chi thusa.

(Clach, ’ga bualadh air fiodh)

CALUM: (A’ falbh. Iomgaineach) Tha mise dol a mach a shealltainn ’eil a’ <eng>fishery cruiser<gai> ri tighinn.

(Fiodh a’ briseadh)

(Pìos as. Ard) Chan’eil sgeul oirre fhathast.

MURCHADH: Tha ’m bocsa seo làn de thinichean!

CALUM: (A’ tighinn) Dé na tinichean?

MURCHADH: Fuirich... chan fhaigh mi thuca fhathast... Seall!... tinichean dhe’n chula seòrsa.

CALUM: <eng>Corned beef... Spaghetti,.. Irish stew... Ground coffee... Powdered milk.<gai>

(Na canasdairean a’ bualadh ’na chéile)

MURCHADH: Biadh gu leòr.

CALUM: Chan fhaca mi leithid ach bùth Alan John... Cionnas a dh’fhosglas sinn tin de rudeigin?

MURCHADH: Fosglaidh sinn an tin <eng>corned beef<gai> seo an dràsda. Tha iuchair air a dh’fhosglas e, seall.

(’Ga fhosgladh)

’S fosglaid sinn am bocsa eile an uair sin.

CALUM: ’S fheàrr dhuinn fhàgail... Tha na tinichean seo againn a nis... ’s tha deoch againn. Fàgaidh sinn am bucas sin gun fhios nach tig duine.

MURCHADH: Cum do làmh... seo... fuirich... sud pìos eile.

(Tha iad ag ithe)

’Eil gu leòr agad?

CALUM: Tha’n dràsda.

MURCHADH: Cha do dh’fhairich mi leithid de dh’acras riamh.

CALUM: ’Nam b’iongantach am pathadh... Tha mi smaoineachadh gun do dh’òl mi làthad bùrn ’nuair a fhuair sinn an tobair anns a’ mhadainn.

(Stad)

Dé tha thu lorg?

MURCHADH: Tha mi coimhead dé eile th’anns a’ bhocsa a ghabhas itheadh... <eng>Whole pears... dressed crab... peanut butter... tripe and onions,<gai> dé tha sud? <eng>Peaches<gai>... Macaroni... (Luath) agus <eng>tin opener!<gai> Seall a Chaluim, tha <eng>tin opener<gai> ann.


[TD 42]

CALUM: Dé dh’fhosglas sinn?

MURCHADH: Fosglaidh <eng>pears.<gai>

CALUM: Cha chaomh leam <eng>pears.<gai>

MURCHADH: Dé mu dheidhinn <eng>peaches?<gai> Fosglaidh sinn <eng>peaches.<gai>

(’Ga fhosgladh)

(Gàire) Nach e seo tha blasda ’s chan e bhith ag itheadh nan uighean loite agad fhéin.

CALUM: (Gàire) ’S dòcha nach robh iad loit.

MURCHADH: Seo... tog feadhainn as le do mheuran.

(Ag ithe)

CALUM: (A’ leughadh) <eng>Sliced... Cling... Peaches... in heavy syrup.<gai>

MURCHADH: Cuir an tin air do cheann ach an òl thu sùgh.

(’Ga òl)

CALUM: ’N dùil có thug am biadh sin a seo co-dhiù?

MURCHADH: <eng>Dr White,<gai> tha mi creidsinn.

CALUM: … agus fàgail nam bucais ann a seo.

MURCHADH: ’S dòcha gu bheil bliadhnachan bho thàinig na bocsaichean sin a seo.

CALUM: ’S dòcha gun tig <eng>Dr White<gai> latha sam bith g’an iarraidh gu-tà. ’S ma thig, gheibh sinn ar mìothalamh airson a bhith ag ithe nan tinichean ’s ri caitheamh a’ ghas aige.

MURCHADH: ’S dòcha nach canadh e dad ruinn. Bheireadh e dhachaidh anns a’ bhàta sinn.

(Stad)

CALUM: ’N téid mi mach a shealltainn ’eil i ann?

MURCHADH: Faodaidh tu sin.

(Stad)

CALUM: (A’ tighinn) Chan’eil sgeul oirre.

(Stad)

MURCHADH: A fosgail sinn tin eile?

CALUM: Ach, tha sud gu leòr... Cuiridh mi na tinichean air ais dha’n bhocsa.

MURCHADH: Tha mise ri dol a dh’fhosgladh a’ bhocsa eile.

CALUM: Ach, fàg slàn e mus tig duine.

(Stad)

MURCHADH: ’Eil crith ort a nis?

CALUM: Chan’eil.

MURCHADH: Chan’eil na orms’.


[TD 43]

CALUM: ’S ann a tha mi fàs sgìth. Bha e cho fuar a raoir, cha mhór gun chaidil mi fad na h-oidhche.

MURCHADH: Cha do chaidil na mise.

CALUM: Chaidil... bha thu ri gal ’na do chadal.

MURCHADH: Bha ’s tusa.

CALUM: Cha robh.

MURCHADH: Bha... bha an dithis againn ri gal.

(Stad)

CALUM: Bhon a tha ceithir <eng>sleeping bags<gai> ann, ’eil fhios agad dé ni sinn?

MURCHADH: Dé?

CALUM: Faodaidh sinn dhà is dhà a chuir am broinn a chéile... ’s bidh sinn na’s blàithe le dhà na bha sinn a raoir... cha bhi sinn cho fuar... (Cabhagach) Tha mi dol a mach a shealltainn.

MURCHADH: (A’ falbh) Théid mi fhéin ann.

(Stad)

CALUM: (Ard) ’Eil i ann?

MURCHADH: (A’ tighinn) Chan’eil fhathast.

CALUM: Chan’eil rian gum bi iad fada gun a thighinn a nis.

* * *

(Cidhe Steòrnabhaigh. Air bòrd a’ fishery cruiser. Faoileagan is càraichean is còmhradh)

AONGHAS: (A’ tighinn) <eng>Captain Maxwell?

MAXWELL: Yes.<gai>

AONGHAS: <eng>I am Angus Mackay... the father of the boy from Ness who is missing.

MAXWELL: Oh yes Mr MacKay... sorry, I didn’t recognise you there for a moment. It was rather dark last night.<gai>

AONGHAS: <eng>Yes.

MAXWELL: Any news of the boys today?<gai>

AONGHAS: <eng>No... nothing at all. The Ness people are searching all over for them.

MAXWELL: Well, I most sincerely hope that they will be found soon.<gai>

AONGHAS: <eng>Yes... thank you.<gai> (Stad) <eng>My wife... my wife thinks they went to Rona on the <eng>fishery cruiser<gai>.


[TD 44]

MAXWELL:<gai> (Foighidneach) <eng>But that would be impossible. Surely Mrs MacKay realises that someone would have seen them if they had been aboard.<gai>

AONGHAS: <eng>I have been telling her that.

MAXWELL: Have you spoken to the shepherds this morning?<gai>

AONGHAS: <eng>Yes... to all of them. Not one of them saw the boys.

MAXWELL: No.<gai> (Stad) <eng>Well... I could call the mate or the steward if you like.<gai>

AONGHAS: <eng>Yes please... I would be very grateful.

MAXWELL:<gai> (A’ falbh) <eng>Let’s go in here.<gai>

(Stad)

(A’ tighinn) <eng>Let me see now.<gai> (Stad) <eng>Some of the crew are ashore... and the junior engineer left by plane this morning...<gai> (Cabhagach) <eng>Yes, I’ll just try...<gai> (Togaidh e a’ fón) <eng>Hello Jim... I have the father of the missing Ness boy here with me... No they haven’t... he wants to know if you saw anything of the boys aboard during the trip to North Rona.<gai> (Stad) <eng>Nothing at all... Could you ask anyone else down there?<gai> (Ri Aonghas) <eng>Sorry to keep you waiting Mr MacKay.<gai>

AONGHAS: <eng>Not at all Captain Maxwell.

MAXWELL:<gai> (Air a’ fón) <eng>No... No I didn’t think so.<gai> (Stad) <eng>They couldn’t have been... exactly... yes... yes.<gai> (Stad) <eng>I’ll tell him. Thanks Jim.<gai> (Ri Aonghas) <eng>I’m sorry Mr MacKay. The mate thinks just as I do...<gai> (Stad) <eng>that the boys couldn’t have been aboard during the trip.<gai>

AONGHAS: <eng>No.<gai> (Stad) <eng>No.<gai> (Stad) <eng>Well... thank you Captain Maxwell for your help.

MAXWELL: Not at all... I wish I could have been more helpful.<gai>

AONGHAS: <eng>Thank you.

MAXWELL: And let me know if there is anything else I can do.<gai>

AONGHAS: (A’ falbh) <eng>Yes I’ll do that.<gai>

* * *

(Aig an tigh)

MAIRI: Seo am polas ri tighinn.
ANNA: O mo thruaighe... saoil an e naigheachd a th’aige?

(Gnogadh. Fosglaidh an dorus)

POLAS: (A’ tighinn) Feasgar math, <eng>Mrs MacKay.<gai>

MAIRI: Feasgar math a Dhomhnaill... (Cabhagach) chan e càil a th’agad?


[TD 45]

POLAS: Chan e... cha d’fhuair sinn sgeul orra fhathast.

MAIRI: Trobhad suas chun an teine. Tha Anna cómhla rium an dràsda.

(Stad)

POLAS: (A’ tighinn) <eng>Hello Mrs MacDonald.<gai>

ANNA: (Socair) Hello.

POLAS: Chan e naigheachd ùr sam bith a th’agam dhuibh... Tha na fir ’gan lorg, agus bithidh gus a faigh sinn iad... Ma ghabhas deanamh air, gheibh sinn iad roimh oidhch’.

(Brisidh air na boireannaich)

Na thill <eng>Mr MacKay<gai> á Steòrnabhagh fhathast?

MAIRI: Cha do thill... Cha do thill e fhathast gus bith dé bhios aige airson a thuruis.

POLAS: ’S ann a bha mi airson innse dha gu robh mi air fios fhaighinn gu bheil... <eng>aeroplane<gai>... ri tighinn feasgar an diugh fhathast airson coimhead airson nam balach.

ANNA: Nach math sin. (Stad) Có as a tha i ri tighinn?

POLAS: A Kinloss.

ANNA: Kinloss. (Mo chréithbheags)

POLAS: ’S ann a bha iad airson faighinn a mach gu dé na badan anns a sealladh iad gu sònraichte... Tha mi dol a dh’fhónadh ann a mionaid.

ANNA: Sealladh iad timcheall nan cladaichean.

(Gal)

MAIRI: (Nas treise) Innsidh mise dhut càit an iarr thu orra a dhol... ’Nuair a lorgas iad timcheall seo fhéin ’s mur a faic iad càil... Can riutha a dhol a shealltainn a bheil iad ann a Rónaidh. Cha do chreid mi fhathast nach ann ann a chaidh iad.

POLAS: Well... Iarraidh mise sin orra. Gus bith am bi tìde aca a dhol ann.

MAIRI: Can thusa riutha gun dh’iarr mise orra a dhol ann.

POLAS: Canaidh mise sin. (A’ falbh) Agus thig mi a dh’innse dhuibh cho luath agus a gheibh sinn lorg orra.

ANNA: (Socair) Ma gheibh sibh lorg orra.

* * *

(Anns a’ bhothaig. Eòin-chrom is druidean a muigh)

CALUM: Cha till i nis co-dhiù... ’eil fhios agad gun dh’fhalbh i á seo mun tìde seo ’n dé?


[TD 46]

MURCHADH: Bha e na b’ fhaide na seo dhe’n fheasgar.

CALUM: Ràinig i Nis a raoir. Ma tha fios aca càit a bheil sinn carson nach do thill i gus a seo. Bhiodh i ann a seo anns a’ mhadainn an diugh nam biodh fios aca.

MURCHADH: O chan’eil fhios nach tig i fhathast.

CALUM: Tha fios cinnt agad nach tig i. ’Se an t-engineer an aon duine a chunnaic sinn... ’s thuirt thu fhéin a chianamh gu robh e sin ann a Lunnain gu seo.

MURCHADH: (A’ smaoineachadh) Tha mi’n dòchas gun dh’innis e dhaibh mun do dh’fhalbh e gun do chuir e sinn air tìr. (Ri Calum) Ach ’s e a’ rud, ’s dòcha gu robh dùil aige gu robh sinn còmhla ris na buachaillean fad na h-ùine.

CALUM: Mun do dh’innis e... tha sinn <eng>done.<gai>

MURCHADH: Mun do dh’innis, chan’eil fhios aig duine beò gu bheil sinne ann a seo.

(Stad)

CALUM: ’S cha bhi duine ri tighinn a seo airson bliadhna eile.

MURCHADH: Mur a tig <eng>Dr White.<gai>

CALUM: (Ag éirigh air) <eng>Dr White!<gai> ’S beag tha dh’fhios có th’ann an <eng>Dr White<gai>... ’s maite nach robh e ann a seo a riamh... ’s maite nach bi e ann.

MURCHADH: Tha na bocsaichean aige ann.

CALUM: (Ard) Tha mi coma! B’fheàrr leam a bhith leinn fhìn na esan a thighinn... Chan’eil fhios có th’ann. (Cabhagach) ’S dòcha gur e <eng>spy<gai> a th’ann... bha dùil aig daoine gu robh <eng>spy<gai> air Rónaidh tìd’ a’ chogaidh... ’s maite gur h-e <eng>Dr White<gai> a’ <eng>spy!<gai>

MURCHADH: An do rug iad air <eng>spy<gai> ann a seo?

CALUM: Chan’eil fhios a’m na rug iad air... Chaidh iad as a dhéidh co-dhiù... (Ard) Có aige tha fios nach’eil e air an eilean... ’s maite gu faca e sinn ag ithe a’ chorned-beef ’s na <eng>peaches<gai> agus na <eng>chocolates<gai> aige!

MURCHADH: Chan fhaca. Chan’eil e stigh a seo co-dhiù. ’S cumaidh sinn an dorus dùinte.

(Stad)

CALUM: ’S maite gun tig e a nochd.

MURCHADH: (Le feagal ’na ghuth) Cuiridh sinn na bocsaichean a rithist ris an dorus.

CALUM: ’S dòcha gur e duine mar Mac an t-Srónaich a th’ann. (Stad) Bhiodh e ri falbh le daoine.


[TD 47]

MURCHADH: B’fheàrr leam gun tigeadh a’ <eng>fishery cruiser.<gai>

CALUM: ’N téid sinn a mach a shealltainn?

MURCHADH: Cha téid fhathast.

CALUM: An fheàrr dhuinn fuireach a stigh?

MURCHADH: (Socair) Feumaidh sinn deanamh cinnteach nach’eil duine air an eilean ach sinn fhéin. (Stad) Théid sinn a mach còmhladh an dràsda... Mur a bi bàta ann a’ fàire, bheir sinn cuairt timcheall an eilein gu léir airson deanamh cinnteach nach’eil duine ann.

CALUM: Dé ma thig duine?

MURCHADH: Ma thig, théid sinn air falach.

CALUM: Dé ma bheir iad na tinichean air falbh?

MURCHADH: Cha tòir.

CALUM: ’S fheàrr dhuinn feadhainn aca a chuir air falach an ’àiteigin.

MURCHADH: Feumaidh sinn am bocsa eile tha sin a bhriseadh.

CALUM: Fàg an dràsda e co-dhiù.

(Stad)

MURCHADH: Có an duine thuirt thu a bhiodh a falbh le na daoine?

CALUM: Mac an t-Srónaich. Bha e fuireach ann an <eng>cave<gai> ’s bhiodh e falbh le clann.

MURCHADH: ’Eil e beò fhathast.

CALUM: Chan’eil... chaidh a losgadh le teàrr no rudeigin.

MURCHADH: Chaidh agus Coinneach Odhar a losgadh mar sin. ’S chuir iad itean air.

CALUM: Cha robh ach Mac an t-Srónaich.

MURCHADH: Cha b’e! Coinneach Odhar... bha clach aige ’s chitheadh e gu dé a bha dol a thachairt a màireach.

CALUM: Tha ’m pathadh ormsa.

MURCHADH: Tha agus ormsa.

CALUM: Bha an <eng>corned beef<gai> ro thioram.

MURCHADH: O cha robh... bha e math.

(Stad)

CALUM: ’Se <eng>corned beef<gai> a bhios ri deanamh <eng>typhoid<gai> no rudeigin.

MURCHADH: Ma thig sin oirnne bidh sinn marbh.

(Stad)

CALUM: Neo ma thig pendics oirnn’.

MURCHADH: Thugadh asamsa na pendics mu thràth.


[TD 48]

CALUM: Tà cha tugadh asamsa. Ma thig iad orm chan fhaigh mi dhan ospadal.

(Stad)

MURCHADH: Théid sinn a mach a shealltainn... Mur a bheil dad ann, théid sinn sìos chun an tobair... ’s bheir sinn sgrìob timcheall an eilein còmhladh.

CALUM: Ma chi sinn càil ruithidh sinn.

MURCHADH: Ruithidh.

* * *

(A muigh air a’ mhòintich. Còmhradh is coin. Tha na daoine a’ coiseachd)

UILLEAM: Chan’eil mise ri smaoineachadh Anndra gun tog iad ceann ’na do bheatha.

ANNDRA: Tha e glé thràth sin a radh fhathast, Uilleam.

UILLEAM: Well, smaoinich thusa... An diugh Di-ciadain ’s chan fhacas iad bho oidhche Luain a chaidh. Ged a bhiodh iad glaiste an àiteigin, bhiodh iad marbh gu seo leis an acras, no air a leathadh.

ANNDRA: Ist Uilleam... Ist a dhuine. ’S iomadh àit anns a faodadh iad a bhith. Có aig tha fios nach’eil iad air an t-slighe gu ruigeadh Uibhist. Có aige tha fios càit a bheil iad. (Stad) Chan’eil càil a dh’fhios agad nach fhaic an <eng>aeroplane<gai> iad ’nuair a thig i.

UILLEAM: Càit a faic <eng>aeroplane<gai> dà bhalach bheag mar sud, ged a thigeadh i.

ANNDRA: Chan’eil fhios a bhalaich. Tha mi creidsinn gu faic iad rudan glé bheag. (Stad) Cha robh iad fada ri faicinn daman na Gearmailt.

UILLEAM: (Gun bhriseadh puirt) ’N e Calum Alasdair Mhóir tha sin thall?

ANNDRA: Cha chreid mi nach e.

UILLEAM: Gu sealladh e orm... ’eil muinntir Dhail shìos ’gan lorg?

ANNDRA: Tha a’ sgìre gu léir ’gan lorg agus ’s math a gheibh iad sin.

UILLEAM: ’N dùil an e an fhìrinn a th’ann gu robh an dithis bhalach-sa ri snàmh air an tràigh anmoch oidhche Luain?


[TD 49]

ANNDRA: (Gun éisdeachd) Cha chuala mi.

UILLEAM: Chan’eil a sud ach dìreach rud a chuala mi. Có aige tha fhios a bheil dùrd fìrinn ann?

ANNDRA: ’S dòcha nach’eil aon dùrd, Uilleam.

UILLEAM: Ach nan deidheadh an call agus an tràigh a muigh... gun rug a’ muir làn air an aodach aca... Cha bhiodh <eng>trace<gai> sam bith orra mar sin.

ANNDRA: Lìrigidh an cuan a chuid fhéin.

(Fuaim <eng>aeroplane<gai>)

Seo i tighinn mathà... ’s gum biodh Dia ’ga treòrachadh.

* * *

(Air a’ réidio)

GUTH: <eng>Hello Stornoway... Hello Stornoway.<gai> (Stad) <eng>Captain Robertson speaking... Captain Robertson speaking.<gai> (Stad) <eng>I am now flying over the Port of Ness area... nothing to report... nothing to report.<gai> (Stad) <eng>Proceeding to the Butt of Lewis and North Rona... Butt of Lewis and proceeding to North Rona.<gai> (Stad) <eng>Over and Out.<gai>

* * *

(Air a’ mhòintich. Fuaim na h-aeroplane)

ANNDRA: (Pìos as. Ard) Well, a Chaluim Bhig agus a Mhurchaidh Uibhistich... mur a faigh a’ bhéist sin sibh chan’eil fhios agamsa.

UILLEAM: ’S iomadh cùil anns a faodadh iad a bhith gun ise dearcadh orra.

* * *

(Anns a’ bhothaig. Fuaim na h-aeroplane a’ tighinn)

CALUM: (Ard) Mhurchaidh!... Cluinn!

MURCHADH: Dé th’ ann?

CALUM: Ist! (Stad) <eng>Aeroplane!<gai>

MURCHADH: <eng>Aeroplane!<gai>

CALUM: (Socair) ’S math nach deach sinn a mach.

MURCHADH: (Sanais) Ist... na bi bruidhinn idir.

(An <eng>aeroplane<gai> bhos an cionn)


[TD 50]

[Dealbh]


[TD 51]

CALUM: (Eighe) Tha i dol a chrashaigeadh!

(Stad)

MURCHADH: Chaidh i seachad.

CALUM: Tha mi’n dòchas gu falbh i.

* * *

(Air a’ réidio)

GUTH: <eng>Hello Stornoway... Hello Stornoway.<gai> (Stad) <eng>Captain Robertson speaking... Captain Robertson speaking.<gai> (Stad) <eng>I am over North Rona... I am over North Rona.<gai> (Stad) <eng>There is no sign of human life on the island... No sign of human life on the island.<gai>


[TD 52]

[Blank]


[TD 53]

III

IONNDRAINN


[TD 54]

[Dealbh]


[TD 55]

(Anns a’ bhothaig, mu mheadhon-là. Eòin-chrom is druidean a muigh)

MURCHADH:... mathà cha do dh’ith thu gréim bho chionn dà latha.

CALUM: Chan’eil mi ’ga iarraidh.

MURCHADH: An gabh thu rud beag <eng>fruit<gai> idir? (A’ falbh) Fosglaidh mi <eng>tin fruit<gai> dhut.

CALUM: Chan ith mi càil. Tha mo mhionach ro ghort.

MURCHADH: (Pìos as) ’Eil e cho gort ’s a bha e ’n dé?

CALUM: Chan’eil fhios a’m... Tha e gort gu leòr.

(Stad)

MURCHADH: Tha mise a’ dol a dh’fhosgladh <eng>tin<gai> dhomh fhéin co-dhiù... cha do dh’ith mi dad fhathast an diugh. (Stad) Ma dh’fhosglas mi <eng>tin Irish stew<gai> an gabh thu rud dheth?

CALUM: Chan urrainn dhomh ith aona chàil.

MURCHADH: (A’ fosgladh a’ chanastair) ’S dòcha gun téid sinn cuairt a rithist... Saoil an téid agad air éirigh ’s gun téid sinn cuairt le chéile... ’s dòcha gum b’fheàrrd thu e.

CALUM: Tha mo mhionach ro ghort.

(An canastair a’ bualadh air pana)

MURCHADH: Tha mi cinnteach gur e a’ rud a dh’ith sinn as an <eng>tin<gai> bhuidhe a rinn do mhionach gort. Cha tàinig e riumsa nas motha.

(Lasair theine)

CALUM: Tha mi cinnteach as gur e a th’ann ach pendics.

MURCHADH: Chan e, na pendics... dh’ith thu cus dhe’n <eng>ravioli<gai> ud na gu dé bh’ann. Cha bu chòir dhuinn a bhith air itheadh.

CALUM: Cha b’e sin a rinn càil orm.

MURCHADH: (A’ leughadh) <eng>Empty contents into saucepan... and heat gently for five to ten minutes.<gai> (Ri Calum) Bidh seo math... ’s mi nach creid nach gabh thu rud dheth ’nuair a bhios e deiseil.

CALUM: (Socair) Cha ghabh.

MURCHADH: (A’ leughadh) <eng>Choice Irish stew.<gai> (Stad) <eng>Special ingredients... mutton... potato... onion... carrot... barley... flour... salt... spices... and mono... sodium glutamate,<gai> dé tha sud?


[TD 56]

CALUM: Tha na tinichean sin ri dol g’ar marbhadh. Tha sinn air còrr is fichead aca ithe.

(A’ cur mun cuairt na feòla le spàinn)

MURCHADH: Saoil a bheil e deiseil. (Stad. A’ leughadh) <eng>Five to ten minutes.<gai> (Stad) Nach’eil àileadh math dheth a Chaluim?

CALUM: Tha e gus toirt orm dìobhairt.

MURCHADH: ’Se a chuir troimhe chéile thu an <eng>tin ravioli<gai> ud. Chan ith sinn tuilleadh e. (Le sgàig) Brioscaidean beaga boga.

(Stad)

CALUM: ’N e Là na Sàbaid a th’ann an diugh an dùil?

MURCHADH: ’S iongantach gur e.

CALUM: Dé eile?

MURCHADH: Chan’eil fhios agam.

CALUM: Na chuir thu marc air a’ chalendar airson a’ latha ’n diugh?

MURCHADH: Cha do chuir.

CALUM: Falbh agus dean e mathà.

MURCHADH: (’Ga chur mun cuairt) Fuirich gus am bruich an <eng>Irish stew.<gai>

CALUM: (Ris fhéin) Tha mise smaoineachadh gur e Là na Sàbaid a th’ann. (Stad) Chuir mi marc mhór air a’ chreig airson Là na Sàbaid a chaidh... agus marc bheag airson na làithean eile... ’S bha mi air cóig marcaichean beaga a chuir. Sin Dihaoine. An dé cha robh mi muigh... sin Di-sathuirne. (Cabhagach) ’Se... ’se ’n diugh Là na Sàbaid.

MURCHADH: Tha e deiseil.

(An teine ’ga chur dheth. Fuaim a’ phana)

CALUM: Fhalbh a nis agus cuir marc air a’ chreig. Cuir marc mhór oirre, ma ’se Là na Sàbaid a th’ann cinnteach.

MURCHADH: Chan’eil ciall aig na marcaichean agad. (Stad) A rèir na marcaichean, ’s e dà sheachdainn a tha sinn air a bhith seo... Tha mi cinnteach gu bheil sinn air còrr math agus dà sheachdainn a thoirt a seo.

CALUM: Theirig thusa mach agus faic an e Là na Sàbaid a th’ann.
MURCHADH: (Ag ithe) Dhia, tha e teth! (Stad) ’Eil thu ’g iarraidh rud dheth?... gabh rud beag ’s ni e feum dhut.

CALUM: Cha ghabh.

(Stad)

MURCHADH: ’Se tha ceàrr air na marcaichean, nach do thòisich thu ’gan dèanamh ’nuair a thàinig sinn an toiseach. (Ag ithe)


[TD 57]

’S mar sin ’s dòcha gun do thòisich thu air latha ceàrr... ’S dòcha gur e Di-haoine bh’aig an tigh, ’s thòisich thusa le Di-luain.

CALUM: Mur a cum sinn marcaichean, cha bhi fhios againn dé cho fada bho thàinig sinn a seo... ’s cha bhio fhios againn dé a’ latha a th’ann.

MURCHADH: Tha mise dol a thòisicheadh ri deanamh marcaichean an diugh. Canaidh mi gur e ’n diugh Di-ardaoin.

CALUM: Chan’eil ann ach Là na Sàbaid.

MURCHADH: (Gàire, ’s e ’g ithe) Bu chòir dhut mar sin a bhith anns an eaglais ’s chan ann ’nad’ laighe anns a’ <eng>sleeping bag<gai> sin.

CALUM: Tà tha mo mhionach gort.

(Stad)

(A’ smaoineachadh) Tha e neónach... Aig an tigh dh’aithnichinn cho luath ’s a dhùisginn anns a’ mhadainn gur e Là na Sàbaid a bh’ann.

MURCHADH: An do dh’aithnich thu an diugh?

CALUM: Cha do dh’aithnich.

MURCHADH: ’Se Di-ardaoin a th’ann mar sin.

CALUM: ’S maite gur e Là na Sàbaid a th’ann ged nach do dh’aithnich mi. (Stad) Am biodh tusa ag aithneachadh aig an tigh gur e Là na Sàbaid a bh’ann?

MURCHADH: Cha bhiodh.

CALUM: ’M bi pàpanaich ri cumail Là na Sàbaid?

MURCHADH: Thuirt mi riut nach e pàpanach a th’annamsa idir.

CALUM: Bha dùil agam gur e pàpanaich a bha an Uibhist gu léir?

MURCHADH: ’S ann a tha na pàpanaich an Uibhist a Deas agus am Barraidh.

(Stad)

CALUM: ’Eil eaglaisean ann an Uibhist mar a th’ann a Nis?

MURCHADH: Tha gu dearba fhéine. Dé bha dùil agad?

CALUM: Chan’eil fhios a’m.

(Stad)

Tha mo mhionach gort.

MURCHADH: (A’ smaoineachadh) Ach saoil carson a tha Là na Sàbaid eadar-dhealaichte co-dhiù?

CALUM: Tha thu foighneachd rudan cho <eng>daft,<gai> bho thainig sinn a seo.

MURCHADH: Carson mathà?


[TD 58]

CALUM: Tha gun ghabh Dia <eng>rest<gai> as déidh dha a’ saoghal a chruthachadh.

(Stad)

MURCHADH: Saoil dé a’ là air na chruthaich e Rònaidh?

CALUM: Dé fios a th’agams’?

MURCHADH: ’S chuir e ròin air... ’S thug e Rònaidh mar ainm air.

(Stad)

CALUM: Mar Eòrodal air Eòrodal.

MURCHADH: Agus Sìdinish air Sìdinish.

CALUM: Cà ’eil sin?

MURCHADH: An Uibhist a Tuath.

CALUM: Cuiridh mi fear ort. (Stad) Gearrasgòthan.

MURCHADH: Cà ’eil sin?

CALUM: Chan’eil fhios agam... Chuala mi ann an amhran e trup. “Hai dil o. Hai dil o. Tha e tighinn, Aonghas Gearrasgòthan.”

MURCHADH: Bu chòir dhut a bhith air a’ <eng>wireless.<gai>

CALUM: O mo mhionach. (Stad) Tha amadain gu leòr air a’ <eng>wireless.<gai> Chuala mise rud oirre trup ’s cha robh càil ann ach duine ag radh facal ri duine eile ’s a’ fear sin ’ga fhreagairt. Hai, chanadh e... Dé? Chanadh a’ fear eile... ’Se, chanadh esan... Chan e... (Dol nas àirde) Cha robh... Cha bha... Cha bhi... Bithidh mi...

MURCHADH: Na bi <eng>daft.<gai>

CALUM: Bha... Chuir m’athair dheth i... thuirt e nach robh ann ach sgudal loit.

MURCHADH: ’Eil thu ag iarraidh <eng>stew<gai> fhad’s a tha e teth?

CALUM: Chan’eil.

(Stad)

(A’ smaoineachadh) Chunnaic mise m’athair as mo chadal a raoir. Well, bha e <eng>comic<gai>... Bha sinne aig dorus na bothaig a muigh a sin... bha ’n oidhch’ ann... ’s chunnaic sinn duine tighinn sìos bho’n Tóbha... Agus ’s e... deimhis... a bh’air an àite casan... ’s bha e tighinn na b’fhaisge... ’s bha an deimhis ag obair... mar siosar... ’s thòisich sinn ri fiachainn air le na clachan, ach bha e tighinn na b’fhaisge...

MURCHADH: Dé rinn e?


[TD 59]

CALUM: Chan’eil fhios agam. (Stad) Dh’falbh e. (Stad) Agus ’s e m’athair a bh’ann.

(Stad)

MURCHADH: ’Eil cuimhne agad gu robh sinn a’ bruidhinn air <eng>icebergs<gai> a’ latha roimhe.

CALUM: Tha.

(Eòin-dhubha a’ sgarrghail)

MURCHADH: Uill, chunnaic mise aisling an oidhch’ eile ’s bha sinn air <eng>iceberg<gai>. Sinn fhéin agus <eng>engineer<gai> a’ <eng>fishery cruiser.<gai> Bha sinn shìos air Fianuis an triùir againn ’s thàinig an <eng>iceberg<gai> seo cho faisg... agus leum sinn oirre ’s thug i air falbh sinn bho Rònaidh... agus ’se <eng>iceberg<gai> á Russia a bh’ann... Ach ’nuair a bha sinn a muigh anns a’ mhuir gu fada... thòisich i ri leaghadh... ’s mu dheireadh cha robh air fhàgail ach mi fhéin ’s tu fhéin air pìos beag dhith. (Stad) ’S bha sinn a’ rànaich, ’s a’ rànaich...

* * *

(Aig an tigh, feasgar)

AONGHAS: (A’ tighinn) Dé mar a tha thu ri faireachdain a nis?

MAIRI: Och, tha mi glé mhath.

AONGHAS: Suidh an àirde... balgam téa...

MAIRI: Tapadh leat. (Stad) ’S ann a dh’fhalbh an cadal leam... Chan’eil fhios agam... tha mi faireachdain cho sgìth... claoidhte... Cha mhór gun téid agam air car a dheanamh am broinn an tighe.

AONGHAS: ’S beag an t-ionghnadh... cha mhór gun téid againn air car a dheanamh sinn fhìn.

(Buailidh e trì uairean air a’ ghloc)

MAIRI: Anns na snèipean a bha thu?

AONGHAS: ’S ann... Chaidh mi suas as déidh <eng>news<gai> nan uair.

(Stad)

MAIRI: Cha robh càil oirr’?

AONGHAS: Cha robh... càil.

MAIRI: A robh thu shìos an diugh?

AONGHAS: Bha.

(Stad)

MAIRI: An e ’n tràigh a bh’ann?

AONGHAS: Bha e dìreach air tòiseachadh ri lìonadh.

(Stad)


[TD 60]

Mhàiri... tha fios agam gu bheil mi air a seo a radha mu thràth... ach ’s fheàrr dhuinn tigh-fhaire a ghairm.

MAIRI: Aonghais!

AONGHAS: Tha fhios a’m a Mhàiri... ach feumaidh sinn co-dhùnadh nach ’eil rian aca a... bhith... beò nis.

(Brisidh oirre)

Tha fios agam gu bheil seo dórainneach dhut. Tha agus dhomhsa... Ach tha mi smaoineachadh gur e ar dleasdanas tigh-fhaire a chumail.

MAIRI: (Le buireal) Aonghais... cha do leig mise as mo dhòchas fhathast.

(Stad)

AONGHAS: (Ris fhéin, cha mhór) Chan ’eil latha no oidhche bho dh’fhalbh iad nach’eil mise air a bhith aig a’ chladach... Cha robh madainn airson seachdainnean nach robh dòchas agam... Ach tha’n ùine ro fhada a nis... Feumaidh sinn aideachadh. (Stad) Chan’eil air ach gabhail ris an fhreasdal a chaidh chur a mach dhuinn.

(Stad)

MAIRI: Cha do chreid mi fhathast nach till iad... ’S fhads a bhios dùil agam ris, cha bhi tigh-fhaire ann a seo... Tha tigh-fhaire airson na mairbh... ’s maite gu bheil Calum Beag againne beò.

AONGHAS: Càit am b’urrainn dhaibh a bhith beò, a Mhàiri?

MAIRI: (Brais) Chan’eil fhios a’m Aonghais... (Socair) ach tha e beò ’na mo dhòchas-sa co-dhiù... ’s fhads’ a bhìos... cha bhi gion a thigh-fhaire ann. Cha bhi... cha bhi...

* * *

(Anns a’ bhothaig. Feasgar. Na h-eòin a muigh)

CALUM: Theirig thusa mach cuairt leat fhéin.

MURCHADH: Eirich fhéin, ’s théid sinn còmhladh.

CALUM: Tha mise tinn... Chan urrainn dhomhsa dhol a mach.

MURCHADH: Chan’eil thu cho tinn a sin.

CALUM: (Le reifeag) Dé fios a th’agads’ dé cho tinn ’s a tha mi? Dé fios a th’agads’ nach e pendics a th’ann?

MURCHADH: (A’ falbh) Ist... thu fhéin ’s do phendics.

(Stad)

CALUM: Theirig thusa suas gu mullach an Tóbha... agus seall a faic thu gion a steamar.


[TD 61]

[Dealbh]


[TD 62]

MURCHADH: (Thall pìos) Chan fhaca sinn bàta bho chionn dà là.

CALUM: (Ris fhéin) Tha faisg air seachdainn bho chunnaic sinn an <eng>tanker<gai>... Cha robh càil a dhùil agam nach fhaca i sinn ri sméideadh... shaoileadh tu gun tàinig i na b’fhaisg... Ach cha tàinig.

(Stad)

MURCHADH: ’Se bhiodh math nam biodh teine againn deiseil agus a chur thuige ’nuair a chitheadh sinn bàta.

(Stad)

CALUM: Tà ’se a’ rud nam b’e Ruiseanach no cuideigin a chitheadh e... Chuala mise gun tàinig <eng>trawler<gai> á Grimsby a steach a seo uaireigin... ’s ghoid iad am biadh a bh’aig na daoine... Dé nan tigeadh té a dh’fhalbhadh leis a’ bhiadh sin. Bucais <eng>Dr White<gai>... ’s toirt leotha nan tinichean... ’s a’ <eng>stove<gai>... ’s am pana... ’s an <eng>torch<gai>... ’s a’ map ’s a’ chula càil.

MURCHADH: ’S na <eng>sleeping bags.<gai>

CALUM: Dé nan tigeadh <eng>Dr White<gai> fhéin... Chunnaic mi as mo chadal e, ’s bha fiasag mhór gheal air, ’s <eng>helmet<gai> àrd gheal. (Stad) Mar a th’air dealbh de <eng>Albert Schweitzer<gai> anns a’ chlass againn.

MURCHADH: Có tha sin?

CALUM: Chan’eil fhios a’m... duine ann an <eng>Africa<gai>, doctor no rudeigin.

(Stad)

MURCHADH: (A’ leughadh) <eng>University of Essex.<gai> (Stad) Ess...ex.

CALUM: Tha Essex ann a Sasuinn... is <eng>Sussex<gai>.

MURCHADH: Bha mo bhràthair-s’ a’ seòladh air bàta, agus ’s e <eng>Sussex<gai> an t-ainm a bh’oirre.

(Stad)

CALUM: Có mheud bràthair a th’agad?

MURCHADH: Dithis... Alasdair aig muir. ’S e as sine dhe’n teaghlach... Agus tha bràthair eile agam... Iain. Tha e deich... ’S dà phiuthar... Catrìona, chan’eil i ach còig... agus Màiri, tha i ’na <eng>nurse<gai> ann an Glaschu.

CALUM: Chan’eil gion a bhràthair na phiuthar agams’.

MURCHADH: Tha Catrìona cho <eng>cheeky<gai>... Bidh mi fhéin is Iain rithe gu math tric... Tha an tigh againne pìos bho thighean eile ’s bidh sinn a’ cluiche cómhladh. (Stad) Chaidh Màiri a Ghlaschu bho chionn dà bhliadhna.


[TD 63]

CALUM: Bidh mise ri cluich aig an tigh againn fhìn.

MURCHADH: (A’ smaoineachadh) Bhiodh sinn a’ cluich <eng>football<gai> mus do dh’fhalbh i... Bhiodh ise is Catrìona ’nam aghaidh fhéin is Iain... ’S bhiodh iad a’ deanamh an gnothach òirnn cuideachd.

(Stad)

Bhiodh sinn a’ cluich ludo is cairtean ’nan aghaidh cuideachd... ’S bhiodh i geamaireachd nam biodh iad ri call... Tha cuimhne agam i geamaireachd ann an <eng>game snakes and ladders.<gai>

CALUM: Cha chaomh leams’ na rudan sin... Bhithinns’ ri cruinneachadh stampaichean... No shìos cómhla ris a’ rabaid. (A’ cuimhneachadh) Tha mi ’n dòchas gu bheil iad ri glanadh a’ chage aice. ’Se <eng>Butch<gai> an t-ainm a th’oirre... agus Topsy air a’ phiseig... ’s Ringo air a’ chuilean.

(Stad)

MURCHADH: Chòrdadh e riumsa a dhol a Ghlaschu.

CALUM: Bha mise ann an Glaschu cómhla ri mo mhàthair... Chunnaic mi an <eng>television<gai> ann an tigh m’auntie. ’S ann ann a chunnaic mi ’n toiseach i... bha <eng>Sting-Ray<gai> air... duine ann a <eng>submarine<gai> fo’n mhuir.

MURCHADH: ’Eil thusa dol a Ghlaschu a dh’obair ’nuair a bhios tu mach as a’ sgoil?

CALUM: ’Eil thus’?

MURCHADH: Tha mi airson a dhol a Sgoil Inbhirnis an toiseach.

CALUM: Tha mise ri dol a sheòladh.

MURCHADH: ’S e rud a b’fheàrr leamsa a dhol ’nam <eng>vet<gai> ann an Glaschu.

CALUM: ’Na do <eng>vet?<gai>

MURCHADH: Seadh... ’se is fheàrr na <eng>doctor<gai>.

CALUM: Chunnaic mise a’ <eng>vet<gai> ri cur cù ann am bucas airson a mharbhadh.

MURCHADH: ’Se bha sin fear a’ Chruelty to Animals tha fhios.

CALUM: Chan’eil fhios... Bha dùil agams’ gur e <eng>vet<gai> a bh’ann.

(Stad)

MURCHADH: Bidh <eng>vet<gai> a’ tighinn gu beathaichean a tha bochd.

CALUM: Chunnaic mise duine ri pumpadh bó le pumpa <eng>bicycle<gai>... Bha tinneas a’ bhoinne oirre no rudeigin... phump e an t-ùth aice.

MURCHADH: Se bh’ann <eng>injection.<gai>

CALUM: Cha robh ann ach pump... bha e ’ga pumpadh.

(Stad)


[TD 64]

MURCHADH: (Gàire) ’S dòcha gur e sin a tha dhìth ortsa... An éirich thu ma théid do phumpadh?

CALUM: Tha mise tinn, cuimhnich.

MURCHADH: (A’ falbh) Thugainn a chluich <eng>game<gai> air choireigin. <eng>Game<gai> sgillinnean... cluichidh sinn <eng>heads or tails.<gai>

CALUM: Cha chluich.

MURCHADH: (Pìos thall) Siuthad a dhuine.

CALUM: Cha chluich... Tha mo mhionach gort. Theirig a mach cuairt chun a’ mhullaich agus seall airson bàta iasgaich no càil.

MURCHADH: (Pìos as. Ard) Tha mi <eng>fed-up<gai> a’ coimhead airson bàta iasgaich... ’s a chula seòrsa bàta eile.

CALUM: Theirig a réisd sìos gu Fianuis.

MURCHADH: Cuiridh mi ainmean ort bho’n mhap.

(Fuaim paipear)

CALUM: Cha chuir.

MURCHADH: Càit a bheil... Lòbaisgeir?

(Stad)

Chan’eil fhios agad.

CALUM: Tha fios agam.

MURCHADH: Càite?

CALUM: (Furasd) Shìos aig Sceapull... ’Se mi fhìn a fhuair a’ map anns a’ bhucas. Tha fios agam air nas fheàrr na th’agads’.

MURCHADH: Agus có dh’fhosgail am bocsa?... Cha robh thusa airson an dara bocsa fhosgladh, gun luaidh air an treas fear anns an robh a’ map ’s na tinichean ’s na rudan eile.

CALUM: Bha mi airson fhàgail gus fhios nach tigeadh... mus tigeadh <eng>Dr White.<gai>

(Stad)

MURCHADH: Lisgear?

CALUM: Shuas seachad air Fianuis.

MURCHADH: Leac nan Sgròb?

CALUM: Tha sud gu leòr.

MURCHADH: Chan’eil fhios agad.

CALUM: Tha shìos faisg air a’ leac aig na chuir an t-engineer sinn air tìr.

(Stad)

MURCHADH: <eng>Whoops, two ashore...<gai> (Stad) ’Se ’s coireach gu bheil sinn ann a seo an diugh.

CALUM: ’S tusa ’s coireach, ’s na can an còrr.


[TD 65]

MURCHADH: (A’ togail a ghuth) Dé mu dheidhinn Anndra... Thug e mach anns an eathar sinn chun a’ <eng>fishery cruiser.<gai>

CALUM: (Ard) Dé fios a bh’aig Anndra gun tigeadh sinn a Rónaidh? Bha dùil aige gu robh sinn ri dol a thilleadh air tìr.

(Stad)

MURCHADH: (A’ smaoineachadh) Nach saoileadh tu gu robh iad air tighinn g’ar n-iarraidh.

(Stad)

CALUM: Shaoileadh tu gum biodh beachd math aig Anndra, ’s gun chuir e sinn air bòrd a’ <eng>fishery cruiser.<gai>

MURCHADH: ’S an t-engineer?

CALUM: Ach... an t-aiseal sin... Chaidh e air ais a Shasuinn.

(Stad) ’S beag tha dh’fhios càit a bheil e.

(Stad)

MURCHADH: Leac Iain Tàillear?

CALUM: Tut, ist.

(Stad)

MURCHADH: Bhiodh sinne a’ cuir ainmean dhaoine air a chéile aig an tigh. Có mheud Dòmhnall a dh’aithnicheas tu ’s mar sin... Ach chan urrainn dhuinne sin a dheanamh... Dé mu dheidhinn Cuir Gàidhlig Air?... fuirich a nis... uh... cuir Gàidhlig air... uh... <eng>whirlwind.<gai>

CALUM: Ioma-ghaothach.

MURCHADH: Se... Thus’ a nis.

(Stad)

CALUM: Chan’eil gion agam.

MURCHADH: Siuthad. (Stad) <eng>All right,<gai> cuiridh mise fear eile ortsa... <eng>spindle?<gai>

CALUM: Dealgan.

MURCHADH: Chan e.

CALUM: ’Se <eng>spindle,<gai> dealgan.

MURCHADH: Chan e... Fearsaid.

CALUM: ’Ne rud a bhios tu toinneamh leis?

MURCHADH: Seadh, fearsaid.

CALUM: Chan’eil ann ach dealgan... Chunnaic mi fhìn an duine aig m’auntie ag obair leis.

MURCHADH: <eng>All right<gai>... Cuir thusa fear a nis.

CALUM: Tha mise dol a chadal.

MURCHADH: Ma chaidleas tu an dràsda cha chaidil thu a nochd.

(Stad)


[TD 66]

CALUM: ’Nam biodh barrachd soluis anns a’ bothag na croich seo... ’se bhiodh math nam biodh rudeigin againn a leughadh sinn.

MURCHADH: Feumaidh sinn am bòrd sin a chur air ais ’na àite mus tig an t-uisge.

CALUM: Ma thig uiread a steach ’s a thàinig an trup bho dheireadh, bidh sinn air ar bàthadh.

MURCHADH: Rud bu mhiosa na sin... théab e na <eng>batteries spare<gai> a chur bho fheum.

CALUM: Feumaidh sinn na <eng>batteries<gai> a chumail tioram co-dhiù... Chan’eil fhios a’m dé a dheanadh sinn mur a biodh an <eng>torch.<gai>

MURCHADH: Nam b’ iongantach a’ <eng>stove.<gai>

* * *

(Aig an tigh. Ciaradh an fheasgair. Cù a’ comhartaich)

MAIRI: Fhalbh ’s seall Aonghais có ris a tha an cuilean ri comhartaich.

(Dorus-a-muigh a’ fosgladh)

AONGHAS: Laigh sìos <eng>Ringo!<gai>

UILLEAM: Cuilean còir a bhalaich.

AONGHAS: Buail bhuat e Uilleam... Laigh sìos <eng>Ringo<gai>!

(An dorus a’ dùnadh)

MAIRI: Feasgar math Uilleam. Suidh a steach.

UILLEAM: ’S e feasgar math a th’ann... ach tha i fàs gu math fuar.

MAIRI: Tha mi fhìn ’ga fhaireachdainn fuar co-dhiù.

UILLEAM: Nach e an cuilean agad a tha fiadhaich, Aonghais? Cha mhór gu leigeadh e steach air a’ gheata mi.

AONGHAS: Tha e air toirt buileach gu comhartaich ris na daoine bho chionn ghoirid... Bha uiread de dhaoine ri tighinn chun an tighe... ’s chuir sin rudeigin <eng>droll<gai> e.

MAIRI: Sin an cuilean còmhla ris a robh a’ fear a bha seo ri cuir seachad gu leòr dhe thìde... ’Ne <eng>Ringo<gai>... mu’n duirt e fhéin. <eng>Ringo<gai> agus <eng>Butch<gai>. ’N tug thu curran no càil dha’n rabaid an diugh Aonghais?

AONGHAS: Thug... agus duilleag chàil... ’s ghlan mi mach i.

UILLEAM: Tha sibh ri gléidheadh na rabaid a chula car a bheil?

MAIRI: Tha Uilleam... tha sinn ’ga gléidheadh ann a siud.

(Stad)


[TD 67]

UILLEAM: Chunnaic mi thu shìos aig a’ chladach gu math tràth an diugh.

AONGHAS: Cha robh dùil agam gu robh thu ag éirigh cho tràth.

UILLEAM: Cha bhi mi... ach bha mi an àirde an diugh le <eng>prescription<gai> aig a’ bhus.

MAIRI: Chan e càil a tha ceàrr agaibh?

UILLEAM: Chan e... pillichean a’ phressure dha Peigi.

MAIRI: Càil ach rudeigin.

UILLEAM: Tha mi an dràsda cinnteach gu bheil dusan seòrsa gràinean aice ’ga ghabhail... feadhainn uaine ’son a’ phressure... dà sheòrsa airson cadal... feadhainn eile airson fuil a chuir innte... feadhainn gheala airson a’ bhùrn... ...’s feadhainn bheaga mar sùil cudaig airson a broillich... Tha siud mar bùth a’ <eng>chemist<gai> a dhuine.

MAIRI: (Le fiamh gàire) Tà, tha na gràinein feumail Uilleam.

UILLEAM: Chan’eil mi dol ’nan gaoth... <eng>Dose<gai> math fìosaic as fheàrr na pilla chunna’ mi riamh.

MAIRI: Sin càil a bu lugha air an fhear a bha seo... Cha ghabhadh castor-uibhil, no sails, no cascara, no <eng>liquid-paraffin<gai>... ’Se na <eng>syrapafigs<gai> fhéin an aon chàil a dheidheadh aige air a ghabhail.

(Stad)

UILLEAM: Cha chuala sibh càil as ùr?

AONGHAS: Cha chuala... càil.

UILLEAM: ’S ann a chunna’ mi am polas agaibh an dé.

AONGHAS: Tha ’m polas air a bhith a stigh a seo gach dàrnacha latha, bho chailleadh iad.

UILLEAM: Tut... cha chreid mi gu bheil dad a sgot aige... clampaire de Hearach.

MAIRI: Bha a glé choibhneil ruinne co-dhiù.

AONGHAS: Cha do rinn duine bha seo uiread de lorg air an son, ’s a rinn e, mun do rinn Anndra.

UILLEAM: ’S nach’eil e glé phàighte airson sin... Tha fortan aig na polais sin an diugh ’ga fhaighinn.

AONGHAS: ’S math is fhiach iad a chula sgillig dheth.

UILLEAM: Seall air Dómhnall Mhurchaidh ann a sin... Tha iad ag innse dhomhsa nach’eil seachdainn gun a mhàthair faighinn deugachadh a notaichean bhuaithe.

AONGHAS: ’S nach math sin?... Balach ciallach a bh’ann a sin a riamh... ’s tha bliadhnachan bho chaidh e air a’ pholas.


[TD 68]

UILLEAM: Tha rud a th’ann neónach co-dhiù... polais a tha ’nan leabaidh a chula h-oidhche... ri faighinn barrachd pàighidh na balaich bhochda a th’aig muir fad am beatha.

AONGHAS: Chan’eil na seòldairean ri deanamh cho dona.

UILLEAM: ’S math a gheibh iad sin.

MAIRI: ’S ann a sheòladh a bha dùil aig an fhear a bha seo a dhol bròinean... fuiricheadh sibhse gus a faigh sibh an <eng>allotment<gai> agamsa... (A’ briseadh oirre) Cha b’e bha’n dàn dhut a ghràidh... d’<eng>allotment<gai> mór... cha b’e idir a bha ’n dàn dhut.

UILLEAM: Tà gheibh sibh cuideachadh an dràsda?

AONGHAS: Dé ’n cuideachadh, Uilleam?

UILLEAM: A faigh sibh cuideachadh airgid airson mar a thachair?

MAIRI: ’N ann do Chalum Beag?

UILLEAM: Seadh.

AONGHAS: Uill Uilleam cha tàinig a’ rud a th’agad a steach òirnne... ’s cha tigeadh ged a bhiodh sinn beò airson ceud bliadhna.

(Stad)

UILLEAM: Chaidh màthair a’ bhalaich eile air ais a dh’Uibhist?

MAIRI: Chaidh... tha teaghlach eile ag éigheachd oirre... Ach tha dùil aice tilleadh mas urra’ dhi.

(Stad)

UILLEAM: Chuala mi cuideigin ag radh gu robh rudeigin ceàrr air té de <eng>lifeboats<gai> a’ <eng>fishery cruiser<gai> as déidh dhi tilleadh á Rónaidh?

AONGHAS: (’Ga bhùirt as) Tha ceithir-la-deug is còrr bho bhathas ri bruidhinn air a sin.

UILLEAM: ’S ann an dé a chuala mis e... gu robh am polas ag radha rudeigin...

AONGHAS: Am polas a thuirt riumsa gu robh <eng>Captain Maxwell<gai> ag radha ris... rudeigin mu chanabhas fosgailte air té dhe na <eng>lifeboats<gai> agus <eng>lifejackets<gai> air an gluasad... dh’fhaodadh a’ ghaoth sin a dheanamh... bha na h-eòin air a bhith ’na broinn, sin uireas...

UILLEAM: Thig a chula càil a tha sin a mach aig an <eng>inquiry.<gai>

AONGHAS: Chan’eil gnothaich aig a siud ris an <eng>inquiry.<gai>
(Stad)

UILLEAM: Bha a glé neónach nach fhaca Anndra iad ri tilleadh air tìr.

MAIRI: Is mór an t-ionghnadh tha sin ri cuir air Anndra fhéin.


[TD 69]

UILLEAM: Cha bu chòir dha bhith leigeil chlainne mach anns an eathar co-dhiù... Bha fhios gun deidheadh cuideigin a bhàthadh uaireigin.

AONGHAS: Agus nach robh sinn fhìn ri faighinn a mach ann an eathraichean ’nar balaich?

UILLEAM: Mathà bha gu dearbh... B’e sin na làithean.

AONGMAS: Seadh a réisd.

(Stad)

UILLEAM: ’S mór na tha e deanamh air stoc.

AONGHAS: ’Ne Anndra?

UILLEAM: Seadh. Tha damh aige ann a siud a ni ceud, ma ni e punnd.

MAIRI: Tha e fhéin glé shaoireach ’nan ceann.

UILLEAM: Bha na daoine ud sanntach a riamh. Bha athair dìreach mar siud chun a’ là a bhàsaich e.

AONGHAS: Sin far a robh an deagh dhuine... Nam biodh Anndra mar a’ fear sin cha bhiodh féir dha.

UILLEAM: Tha mi cluinntinn gu bheil nighean leis ri pòsadh ann an Glaschu an dràsda... gus bith... Chan e <eng>report<gai> glé mhath a bha mi cluinntinn oirre.

MAIRI: Cha chuala sinne <eng>report<gai> oirre riamh ach <eng>report<gai> mhath.

AONGHAS: Bu chòir dha na <eng>reporters<gai> chiannt sùil a chumail orra fhéin, ’s chan ann air gnothaichean chàich.

UILLEAM: Well, chan’eil agams’ ach mar a chuala mi... Mas breug thugam e ’s breug bhuam e.

MAIRI: Sin dìreach mar a tha.

UILLEAM: Well mathà, tha thìd agam ceum a thoirt as.

MAIRI: Nach’eil tìde gu leòr?

UILLEAM: (A’ falbh) Ist... seall an uair a tha e.

MAIRI: Chan’eil e ach tràth... cairteal gu cóig.

(Fuaim an doruis)

AONGHAS: Chan fhaca mi cù duine riamh ach sud.

MAIRI: ’S math cuideigin a bhith tighinn a steach... a chumas facal dhe’n chómhradh.

* * *

(Anns a’ bhothaig)

CALUM:... ’s bha a’ <eng>sheriff<gai> ri tighinn air ais chun a’ bhaile... bhon bha fhios aige gu robh an <eng>crook<gai> an àiteigin air falach


[TD 70]

anns a’ bhaile... ’s nuair a ràinig e a’ <eng>main street<gai> dh’fhag e ’n t-each aig a’ <eng>saloon<gai> ’s choisich e tarsuinn an t-sràid chun a’ <eng>sheriff’s office<gai>... ’S dh’fhosgail an dorus ’s thàinig a’ <eng>sheriff<gai> a mach... <eng>sheriff<gai> a’ bhaile... ’s có bh’ann ach an <eng>crook<gai> ann an <eng>disguise<gai>... ’s dh’aithnich iad a chéile... ach cha b’urrainn dha’n <eng>sheriff<gai> cheart a shootadh no mharbhadh na daoine eile e... airson marbhadh a’ <eng>sheriff<gai> aca... ’s thuirt a’ <eng>sheriff<gai> ceart: <eng>You low-down rat... I knew you would get up to any trick to save your skin... but I hadn’t reckoned on this one<gai>... ’S thòisich a’ <eng>sheriff<gai>... an <eng>crook<gai> ’eil fhios agad... a’ gàireachdainn... ’s thuirt e air a shocair: <eng>I’ll give you till sundown to mosey right back out of this town<gai>... ’s thionndaidh <eng>James Stewart,<gai> ’se bha ag actaigeadh a’ <eng>sheriff<gai> ceart... ’s thuirt e: <eng>I’ll get you before long Maxwell... you mark my words<gai>... ’s thilg e <eng>cigar<gai> aig casan a’ chrook... ’s an uair sin...

MURCHADH: Ist!

CALUM: (Socair) Dé rud?

MURCHADH: An cuala tu fuaim aig an dorus?

CALUM: Dé fuaim?

MURCHADH: Chan’eil fhios agam... Ist.

(Stad. Tàislich air tobht’ na bothaig)

(Sanais) Sud e!... ’N cuala tu e?

CALUM: (Sanais) Chuala... Cuir as an <eng>torch.<gai>

(Ni iad air an socair)

MURCHADH: Thig a mach as do <eng>sleeping bag<gai>... Seasaidh sinn air cùl an doruis... ’s ma thig e steach ruithidh sinn a mach seachadh air.

(Sìoda)

CALUM: Càit a bheil thu?

MURCHADH: Ann a seo... trobhad.

(An tàislich)

CALUM: Tha e ri coiseachd air cùl na bothaig.

MURCHADH: A ruith sinn?

CALUM: Cha ruith... Càit a ruitheadh sinn?

(Stad)

MURCHADH: Saoil có bhios ann? Saoil an e <eng>Dr White<gai> a th’ann?

CALUM: Ma ’se bidh sinn marbh.

MURCHADH: ’S dòcha nach can e dad.

(Stad)


[TD 71]

CALUM: ’S maite gun dh’fhalbh e.

(A’ fuaim a rithist)

MURCHADH: Cha do dh’fhalbh... tha e timcheall fhathast.

CALUM: ’S math gun chuir thu am bòrd air ais, no chitheadh e sìos troimh’n toll... Tha’n deimhis agams’.

(Stad)

MURCHADH: Tha mi’n dòchas nach tig e stigh.

CALUM: ’S tusa is coireach... Cha robh thu muigh an diugh ri cumhad aon uair... Nam biodh tu air faicinn a’ bhàta ri tighinn bhiodh sinn air a dhol air falach.

MURCHADH: Cha deachaidh tu fhéin a mach nas motha.

CALUM: Bha mise tinn... anns a’ <eng>sleeping bag.<gai>

(Fuaim mu’n dorus)

MURCHADH: Tha e aig an dorus! (Stad) Bheir mise dha an <eng>torch<gai> mu’n cheann cho luath ’s a thig e steach. (Stad) ’Eil thu ’ga chluinntinn?

(Caora a’ mialaich aig an dorus)

(Nas àirde) ’S e a th’ann ach caora!

CALUM: (Socair) Fuirich... ’s maite nach e. Fosgail air do shocair...

(Fuaim an doruis. Na h-eòin a muigh)

CALUM: Well ’se... balgaire de chaora.

MURCHADH: (A’ falbh. Ard) Fhalbh... thoir do chasan leat.

(Stad. Dùinidh e an dorus)

(A’ tighinn) Chan’eil thu dol dha’n <eng>sleeping bag<gai> sin a rithist?... (Stad) Tha thu gal.

CALUM: Chan’eil mi gal.

MURCHADH: Tha.

CALUM: Ach, <eng>shuttup.<gai>

MURCHADH: A’ mhuc beathaich ud.

CALUM: (Ris fhéin) Cha robh càil a dhùil agam nach e duine bh’ann.

MURCHADH: Bha dùil agam gur e bàta air choreigin a bh’air tighinn.

CALUM: Bha ’s agams’.

(Stad)

MURCHADH: Thugainn cuairt suas chun an Tóbha a shealltainn.

CALUM: Chan urrainn dhomhsa dhol a mach... bha mo mhionach gort fad a’ latha.

(An dorus. Na h-eòin a muigh)


[TD 72]

MURCHADH: (A’ falbh) Tha mise a’ dol a shealltainn.

CALUM: Fhalbh mathà.

(Stad)

MURCHADH: (Pìos as. Ard) Chaluim... Trobhad a Chaluim.

CALUM: (Ard) Dé th’ann?

(Sìoda)

MURCHADH: Trobhad ach a faic thu seo!

CALUM: Fuirich ach an cuir mi orm mo bhrògan.

MURCHADH: Chan’eil ùine airson do bhrògan... greas ort.

(A muigh. Eòin-chrom. Eiridh fuaim na mara)

CALUM: (A’ tighinn) Dé th’ann?

MURCHADH: Tha bàta air cùl an Tóbha!

CALUM: Chan’eil!

(’Nan ruith)

MURCHADH: (A’ falbh) Tha... thugainn.

CALUM: (A’ falbh) Fuirich a Mhurchaidh.

(Stad. Tha iad ’nan deann)

MURCHADH: Greas ort.

(Eòin-dhubha is ruideagan a nis)

CALUM: (A’ tighinn) Dé seòrsa de bhàta th’ann?

MURCHADH: (A’ falbh) Bàta mór... tha i dìreach a’ tighinn a stigh.

CALUM: (A’ falbh) Fuirichidh sinn air falach gus a faic sinn có bhios ann.

MURCHADH: (Pìos as) Greas thusa ort ’s chi sinn i a’ tighinn a stigh.

(’Nan deann)

CALUM: ’S fheàrr dhuinn fuireach air falach... ’S dòcha gur e <eng>Dr White<gai> ’s daoine th’ann...

MURCHADH: Chi sinn.

CALUM: (Pìos as. Ard) Tha sinn gu bhith aig mullach an Tóbha.

MURCHADH: (Pìos as. Ard) Chan fhada gus a faic sinn i... Bha i cho mór.

(Stad)

CALUM: (A’ tighinn) Fuirich a nis... Fuirich thus agus seallaidh mise càit a bheil i.

(Stad)

(Ard) Chan’eil mi ’ga faicinn... (Pìos as. Eighe) Chan’eil sgeul oirre!

(Stad)


[TD 73]

(A’ tighinn) Càit a faca tu i?

(Ni Murchadh gloc gàire)

CALUM: (Ard) Chan fhaca tu i?

(Falbhaidh Murchadh, a’ lachanaich)

(Ard) Cha robh i idir ann!

MURCHADH: (Pìos as. Ard. Gàire) Thug siud a mach as do leabaidh thu.

CALUM: (A’ falbh) Thug thu chreids’ orm gu robh i ann!

MURCHADH: (Pìos as. Gàire) Thug mi chreids’ ort.

CALUM: (A’ tighinn. Le ionghnadh) Carson?

MURCHADH: (Ard) Chan éireadh tu... Cha tigeadh tu cuairt...

(Théid Calum a sàs ann)

Sguir dheth!

(A’ gluasad timcheall)

Leig as mi!... sguir... leig as m’fhalt.

(Timcheall an Tóbha gu léir tha eòin-chrom is fharsbagan is steàrnagan is eòin-dhubha a’ sgriachail ’s ag éigheachd)

CALUM: (Air a dhol fiadhaich) Marbaidh mise thu!

MURCHADH: Sguir! (Ag éigheachd) leig as mi!... sguir dheth.

(Tha an dithis a’ gal a nis)

CALUM: (A’ fiachainn air) Marbhaidh mis’ thu!... Marbhaidh mis thu!


[TD 74]

[Blank]


[TD 75]

IV

AN AISLING


[TD 76]

[Dealbh]


[TD 77]

(Aig an tigh. Anns a’ mhadainn)

ANNA:... ach ’s e Catrìona is motha a bhios a’ bruidhinn mu dheidhinn... ged is e Iain is fhaisg oirre ann am bliadhnachan, bha cus a bharrachd taobh aice ri Murchadh... ach tha Iain a’ deanamh caoidh gu leòr air ged a tha dol aige air fhalach nas fheàrr na Catrìona.

MAIRI: Chan’eil teagamh... Mar as òige iad ’s ann as motha a sheallas iad na rudan sin.

ANNA: Cheanghail iad buileach ris bho chaidh Màiri a nursadh a Ghlaschu bho chionn dà bhliadhna. Cha robh Catrìona ach trì agus ’s ann còmhla ris na gillean a bhiodh i... Cha robh Murchadh fhéin ach naoi an uair sin... Bhiodh e ag radh gu robh i <eng>cheeky<gai>... ach chan fhaca mi e ’ga bualadh riamh. Bha e socair ged a bha e luathaireach... Cha do bhuail e Iain riamh na bu mhotha.

MAIRI: Cha bhiodh Calum againne ri deanamh an uamhais còmhla ri clann eile bho thigeadh e as a’ sgoil idir... Uaireannan dheidheadh e sìos gu tigh balach eile tha siud... a’ Leóbag mu’n duirt e fhéin, le leabhraichean no <eng>comics<gai>... ach mar bu tric bhiodh e ri ruagail mun tigh leis fhéin... leis a’ chù... no ’na shuidhe stigh le leabhar no ri ’g obair air stampaichean is mar sin.

ANNA: Cha bhiodh iad againne a’ deanamh dad a stigh ’san tigh na leigeadh an tìde mach iad. <eng>Hide and seek<gai> is <eng>football<gai> is éigheach mu’n tigh... Ach nam biodh iad a stigh ’s ann air cairtean is geamanan a bhiodh iad ag obair... ’Nuair a chaidh Alasdair a sheòladh bho chionn trì bliadhna bha e ag radha gu robh e dòigheil gu leòr, nach iarradh na seòldairean ach a bhith a’ cluich chairtean...

(Stad. Comhart coin)

(Rithe fhéin) Dad ach cairtean is <eng>draughts<gai> is <eng>ludo.<gai>

MAIRI: Saoilidh mi a chula uair a chluinneas mi an cù ri comhartaich, gur e tha tighinn... Ach a chula uair ’se cuideigin eile th’ann.

(Stad)

’S tha a’ rabaid tha siud gus mo chridhe bhriseadh.

(Stad)


[TD 78]

ANNA: Tha e neònach... Thug mi ceithir-là-deug aig an tigh ann an Uibhist, ’s shaoilinn a chula là gu robh rudeigin a’ tachairt ann a seo... gum biodh fios agaibh air rudeigin... ’s ged a bha am polas ri fónadh thugam gun sguir cha b’urrainn dhomh gun tighinn air ais a rithist.

MAIRI: ’S tha sinne glé thoilichte d’fhaicinn gu dearbh.

ANNA: Tha mìos a raoir... nach e? (Stad) ’se... ’n diugh Di-Màirt. Tha mìos a raoir bho chailleadh iad.

MAIRI: Tha, mìos a raoir.

ANNA: ’S cha chualas aon ghuth mu’n deidhinn bho thaobh sam bith?

MAIRI: Cha chuala... aon lideadh. (Stad) Bidh mi a’ gealltainn dhomh fhìn a chula madainn gun tig fios roimh oidhche... ’s a chula h-oidhche bidh mi ’g radha gun tig fios a màireach. (Stad) Ach cha tàinig dùrd... agus Anna ’s iongantach gun tig. (A’ briseadh oirre)

ANNA: (Socair) Cha do thréig mise mo dhòchas.

MAIRI: Cha do thréig na mise... Agus ’se tha neónach cho math ’s a tha mi ri cumail... Cha robh latha bho chionn nach’eil fhios cuin, nach robh mise gu tuiteam le luairean... ’s bho chailleadh na balaich cha tàinig e ’n taobh a tha mi... ’Se an cadal fhéin an aon rud a dh’fhalbh... tha a’ là air an uinneig mus ’eil mo shùil ri dùnadh.

ANNA: ’S ann briste tha mo chadal fhéin bho chionn mìos... ’s chan ann nas fheàrr a tha e a’ dol.

(Stad)

Ciamar a tha Aonghas?

MAIRI: Tha ’na mhìorbhail... An toiseach théib e bhith bho fheum... ach a nise tha e ’g obair aig móine ’s mar sin... Ach chan’eil madainn nach’eil e ri toirt sgrìob sìos chun na mara mas éirich am baile... Ach tha e ’na mhìorbhail as déidh a chula càil a th’ann.

(Stad)

ANNA: Bha Alasdair mo dhuine airson gun togadh sinn càrnan dhaibh an àiteigin an oir na tràghad.

MAIRI: O mo chreach cha tog fhathast... Cha dean sinn càil dhe’n sin fhathast... Thug Aonghas ùine ag iarraidh tigh-fhaire, ach cha robh mi air son a leithid... ma gheibhear sgeul orra faodar a chula càil tha sin a dheanamh... ach tha dòchas agam fhathast... (A’ briseadh oirre) gun fhios carson.

(Stad)


[TD 79]

Tha boireannach air choreigin ri tighinn a seo feasgar... chuir i fios thugam... Tha e coltach gu bheil aisling ri cur dragh oirre... tha i cinnteach gur e fios a th’ann dhuinne. Feumaidh tu bhith stigh ’nuair a thig i.

* * *

(Air an eilean. Tha iad a muigh. Ard a’ mheadhon-là)

MURCHADH: Tha a’ maide ro fhada.

CALUM: Chan’eil a’ maide ro fhada... feumaidh e dhol sìos dha’n talamh.

(Clach a’ bualadh bioran do’n talamh)

MURCHADH: Chan’eil seo a’ dol a dh’oibreachadh.

CALUM: Mathà ’s tusa bha ’ga iarraidh... ’s tusa thuirt gum bu chòir dhuinn <eng>sun-dial<gai> a dheanamh... cha robh mise ag iarraidh...

(Fharsbag)

MURCHADH: Dé ’n uair a tha e mathà?

CALUM: Fuirich a nis... (Stad) sin <eng>twelve<gai> shuas... tha faileas a’ mhaide ann a sin. Tha e mu leth uair an déidh dhà.

MURCHADH: Well, innsidh sin gu dé’n uair a tha e... ’s innsidh na marcaichean agad fhéin dé là a th’ann.

CALUM: Innsidh... Chuir mi marc airson an diugh air a’ chreig... ’S e ’n diugh Di-haoine.

MURCHADH: Bidh a’ faileas ann a sin ’nuair a bhios e cóig.

(Fharsbag a rithist)

CALUM: Fuirich ort! Tha sin ceàrr... Chan’eil feum sam bith anns a’ <eng>sun-dial<gai> againn. Seall, ’nuair a bhios e seachd dh’fheumadh a’ ghrian a bhith thall ann a sin (A’ tionndadh) bhos cionn Fianuis. ’S bidh a’ ghrian a’ dol fodha fada mus ruig i Fianuis.

MURCHADH: Tha a’ ghrian a’ dol fodha anns an Iar.

CALUM: Well, sin an Iar agad (A’ tionndadh) thall aig Sùlaisgeir. Bidh a’ ghrian a’ dol fodha faisg air Sùlaisgeir ’s cha bhi faileas aice ceart air a’ <eng>sun-dial.<gai>

MURCHADH: Ciamar a tha <eng>sun-dial<gai> ag obair co-dhiù?

CALUM: Dé fios a th’ agams’? (Stad) Tha e nas <eng>complicated<gai> na seo co-dhiù.

(Sgread aig steàrnag)


[TD 80]

MURCHADH: Bha dùil agam nach robh dad ann ach maide ann a’ meadhon <eng>circle.<gai>

CALUM: (A’ smaoineachadh) Tha ghrian ag éirigh thall ann a sin (A’ tionndadh)... dol timcheall bhos cionn a’ Chairbh (A’ teicheadh)... seall, chi thu’n Carbh gu math <eng>clear<gai> an diugh... (Pìos as) ’nuair sin bhos cionn a’ Bhutt feasgar (A’ tighinn) ’s an uair sin ri dol sìos thall aig Sùlaisgeir.

MURCHADH: Thuirt Alasdair againne nach robh a’ ghrian a’ gluasad. Gur e ’n saoghal a bha a’ cur charan dheth.

CALUM: Dé na caran?... Bha óinnseach de theacher againn, an Clobha, ’s bhiodh i ag radh sin cuideachd... chan’eil a’ saoghal ri cur gion a char.

MURCHADH: Tha e a’ cur aon char ’san latha... Tha fios aig aiseal sam bith air a sin... sin a tha deanamh latha agus oidhche.

CALUM: Chan’eil càil a’ deanamh sin ach a’ ghrian ag éirigh ’s a’ dol fodha... ’nuair a dh’éireas i thall a sin (A’ tionndadh) tha là ri tighinn... ’nuair a théid i fodha thall aig Sùlaisgeir... (A’ dol timcheall) tha’n oidhch’ ann... Chan’eil an talamh ri gluasad.

MURCHADH: Tha a’ saoghal a’ cur charan fad na h-ùine.

CALUM: Cionnas nach fhaic thu e?

(Fharsbag bhos an cionn)

MURCHADH: Chi thu e.

CALUM: Cionnas?

MURCHADH: A’ là ’s an oidhch’.

CALUM: Tut ist. Nam biodh an talamh ri gluasad chitheadh tu e ri falbh... chitheadh tu na sgòthan (A’ tionndadh)... ’s am baile (’s a’ tionndadh) is Sùlaisgeir ri gluasad.

MURCHADH: ’Se as coireach nach fhaic thu iad a’ gluasad gu bheil a chula rud a th’ann a’ gluasad. (A’ dol timcheall) An t-eilean ’s a’ mhuir ’s na sgòthan.

CALUM: Tha na sgòthan ri falbh anns a’ ghaoith. Mura biodh a’ ghaoth, cha charaicheadh na sgòthan.

MURCHADH: Charaicheadh!

CALUM: Cha charaicheadh! Dé bha dol a thoirt orra carachadh?

(A’ falbh. Ard) Seall air a’ sgòth sin shuas... nach’eil fhios agad gur e ghaoth a tha ’ga ghluasad. (Stad) Tha i coltach ri tarbh, nach ’eil.

MURCHADH: Tha i coltach ri beathach uamhasach air choreigin. (Seub gaoithe)


[TD 81]

CALUM: (Pìos as. Ard) Seall na sùilean móra a th’oirre... Tha beul ri tighinn oirre... (A’ tighinn. Gàire) Thig i sìos is ithidh i sinn.

MURCHADH: (Socair) Tha mo cheann air fàs gort a rithist.
(Dà thrìleachan a’ dol seachad)

CALUM: Tha do cheann gort an còmhnaidh.

MURCHADH: Dé mu dheidhinn do mhionaich fhéin?... tha e air a bhith gort o chionn suas ri trì seachdainnean.

CALUM: Chan’eil mi a’ gal troimh ’n oidhche leis co-dhiù.

MURCHADH: Nam biodh e cho gort ri mo cheann-sa bhiodh tu rànaich.

(Stad)

Tha ghrian air a dhol fo sgòth... chan’eil faileas air a’ <eng>sun-dial.<gai>

CALUM: Chan obraicheadh e co-dhiù.

MURCHADH: Nam biodh compaist againn shealladh i càit a bheil <eng>North<gai> agus <eng>South.<gai>

CALUM: (A’ falbh) Tha <eng>South<gai> shìos ann a sin far a faic thu Nis... (Pìos as. Ris fhéin) Dhia, saoilidh tu nach’eil e fad sam bith as an diugh... Saoilidh tu gu faiceadh fear an tigh-sholuis sinn...

MURCHADH: Solus geal a bhios aig a’ Bhutt.

CALUM: (Pìos as. Ard) Tha fios agam... ’se mi fhìn a chunnaic an toiseach e... Agus solus dearg a bhios aig a’ Charbh.

MURCHADH: Tà bha mise còmhla riut... cha deidheadh tu mach air an oidhche gun mise còmhla riut.

CALUM: (A’ tighinn) Cha deidheadh na thu fhéin... An oidhche thuirt mise gu robh mi ri cumhad solus shìos aig Lòbaisgeir...cha tigeadh tu mach tuilleadh.

(Steàrnag)

MURCHADH: Cha robh solus ann.

CALUM: Bha solus ann... ’se mi fhìn a chunnaic e.

(Seub gaoithe)

MURCHADH: Mathà cha robh dad ann anns a’ mhadainn!

CALUM: ’S maite gun deach e air ais dha’n mhuir.

(Stad)

MURCHADH: Thu fhéin a bha ’g radha gur e beathach a bh’ann.

CALUM: (’Na ruith timcheall) Nach maite gur e beathach a bh’ann?... ’s maite gur e an t-sùil aige bha mise cumhad... (A’ falbh. Ard) ’S maite gur e <eng>monster<gai> mór a bh’ann...


[TD 82]

(Pìos as) tha a’ muir làn de mhonsters mhóra...

(Fharsbag a’ sgarrghail)

...Bha dealbh anns a’ chlass againn de dh’fhear mór... Thuirt an Clobha gur e <eng>dinosaur<gai> a bh’ann... (A’ tighinn) ’S maite gur e <eng>dinosaur<gai> a chunnaic mise air Lòbaisgeir... ’S maite gu bheil fhios aige gu bheil sinne air an eilean ’nar n-aonar... (A’ falbh) Tha fear aca ann a Loch Ness.

MURCHADH: ’Se tha sin ach loch gu-tà.

CALUM: (Pìos as) Tha <eng>monster<gai> ann a loch ann a Nis... Biast Mhór Loch Eilleagbhall.

MURCHADH: Faca tu e?

CALUM: (Pìos as) Chan fhaca.

MURCHADH: Chan fhaca mise monster riamh.

CALUM: (A’ tighinn) Chunnaic mise fear anns na <eng>pictures<gai> trup... King Kong... biast mhór is bhris e a mach á <eng>cage<gai>... ’s bha e ri leagail thighean... ’s daoine aige fo achlais... Rud mar <eng>monkey<gai> mór a bh’ann.

(Steàrnag)

MURCHADH: Chan’eil <eng>monkeys<gai> a seo ann.

CALUM: (A’ falbh. ’Na ruith) ’S beag tha dh’fhios dé th’anns a’ mhuir...

(Fuaim na mara, àrd ’son greis)

(Faisg) ’S bhon tha fhios aca nach’eil daoine air Rónaidh ’s maite gum bi iad ri tighinn air tìr.

MURCHADH: Mathà chan fhaca sinn aon aca fhathast.

CALUM: Dé mu dheidhinn an t-soluis a chunna mi air Lòbaisgeir... ’s ’eil cuimhn’ agad an oidhche bha sinn ri cluinntinn sgriachail.

MURCHADH: Thuirt sinn gur e ròin a bh’ann.

(Steàrnag)

CALUM: Tà ’s maite nach e... ’s bha sinn ri cluinntinn nuallaich.

MURCHADH: Well fuirich còmhla rium mathà fad na h-ùine.

CALUM: Nach’eil mi còmhla riut?

MURCHADH: Chan’eil... Tha thu falbh a chula latha... Anns a’ mhadainn an dé chaidh thu air falach...

CALUM: (A’ falbh, ’na ruith) Bha mi cuairt... sin uireas.

MURCHADH: (Ard) Tha thu daonnan ri dol cuairt troimh an latha... Tà cha téid thu cuairt ’s an oidhche ann.

CALUM: (A’ tighinn, ’na ruith) Cha téid na thu fhéin.

(Dà fhalc a’ dol seachad)


[TD 83]

[Dealbh]


[TD 84]

MURCHADH: (A’ tionndadh) Seall a nis... (Ard) Sin dhà aca... dé an t-ainm a th’orra?

CALUM: Chan’eil fhios agam... Tha gob mór orra.

(Na falcaichean a rithist)

MURCHADH: Tha iad a’ tilleadh.

CALUM: Bidh neadan aca shìos an Geodha nan Gall tha mi creids’.

MURCHADH: Bha mise shìos an sin anns a’ mhadainn a’ coimhead air do shon.

CALUM: Bha mise shìos ann a Fianuis... Tha mi ri dol a bhreith air rón beag ’s dol g’a ghléidheadh.

MURCHADH: Bàsaichidh e ort.

CALUM: Cha bhàsaich.

MURCHADH: Bàsaichidh e leis an acras... chan fhaigh e iasg.

CALUM: Bheir mi dha maorach is feamainn.

MURCHADH: Feumaidh e iasg.

CALUM: Faodaidh mi <eng>tin<gai> de rudeigin a thoirt dha.

(Steàrnagan)

MURCHADH: Cha tóir gu dearbh.

CALUM: Bheir... Cha mhór gu bheil mise ag ithe pioc as na tinichean... Faodaidh a’ rón faighinn mo chuid-sa.

MURCHADH: Chan fhaod e <eng>tin<gai> fhaighinn idir... Chan’eil móran air fhàgail.

CALUM: ’S fheàrr leamsa mircean is stamh is maorach ceud uair na na tinichean... Tha iad ri deanamh mo mhionach gort.

MURCHADH: Mur a h-ith thu biadh ceart bàsaichidh tu... Tha biadh ceart anns na tinichean.

CALUM: Tha iad ri dol dona... Latha dh’fhosgail sinn a’ rud ud bha fàileadh dheth.

MURCHADH: Cha robh sin ach aon <eng>tin<gai>... ’s dòcha gum biodh fàileadh dheth co-dhiù...

CALUM: <eng>Tripe and Onions<gai>... abair <eng>tripe<gai>... dé mu dheidhinn ravioli... bha sinn cho tinn ris a’ chù as a dhéidh... agus a’ <eng>mushroom soup<gai> ud... cha bu chòir do dhuine sam bith a bhith ag ithe balganan buarach.

MURCHADH: Feumaidh sinn ithe... bàsaichidh sinn leis an acras.

(Stad)

CALUM: Dé mu dheidhinn a’ chaora?

MURCHADH: (Socair) Bu chòir dhuinn.


[TD 85]

CALUM: A marbhadh tu i?

MURCHADH: Chan’eil fhios agam.

(Na falcaichean timcheall fhathast)

CALUM: Nan togadh sinn an fhaing, dh’fhaodadh sinn breith oirre ’na broinn.

MURCHADH: Tha <eng>rylock<gai> ann, airson na faing.

(Stad)

CALUM: (A’ tionndadh) Tha iad air tilleadh.

MURCHADH: (A’ tionndadh) ’S maite gun chaill iad an t-isean.

(Stad)

CALUM: Robh thusa fiachainn chlachan thall aig Geodha nan Gall an diugh?

MURCHADH: Cha robh.

CALUM: Ma bheireas mise ort ri fiachainn air na h-iseanan tuilleadh... cuiridh mi leis a’ chreig thu.

(Na falcaichean gu math faisg)

MURCHADH: Mharbh thu fhéin eun!

CALUM: (A’ falbh) Cha robh sin ach <eng>accident.<gai>

MURCHAD: (Ard) Thug thu as a’ nead e.

CALUM: (Pìos as) ’S ann a bha mi ri dol g’a ghléidheadh ’na pheat.

MURCHADH: (Ard) Bhàsaich e anns a’ bhothaig leis an acras.

CALUM: (A’ tighinn) ’Se sin as fheàrr na bhith ’ga mharbhadh leis na clachan.

MURCHADH: Mur a biodh tusa a’ teicheadh orm cha bhithinn a’ fiachainn chlachan orra.

(Stad)

CALUM: Tha e trì uairean air a’ <eng>sun-dial.<gai>

MURCHADH: Chan’eil e ’g obair.

CALUM: Canaidh sinn gu bheil... (Le spòrs) Dé’n uair a tha e?

MURCHADH: Trì uairean!

CALUM: (Aotrom) Dé latha th’ann?

MURCHADH: Chan’eil fhios agam.

CALUM: Di-haoine!

MURCHAD: Di-haoine.

(Iad a’ gàireachdainn)

* * *


[TD 86]

(Aig an tigh)

AONGHAS:... bha cho math cantainn rithe a thighinn an diugh ri latha sam bith eile.

MAIRI: Uill Aonghais cum do shùil a mach... chan fhada gum bi bus nan trì ann a seo.

ANNA: Gu dé a’ ghné bruadar a tha ’m boireannach seo air a bhith faicinn?

MAIRI: Cha chuala sinn sin idir Anna.

AONGHAS: (A’ falbh) Chuir i fios dà uair gu robh i airson a thighinn le teachdaireachd thugainn.

(Bus a’ tighinn)

MAIRI: (A’ tionndadh) Cha chreid mi nach’eil mi cluinntinn a’ bhus.

(Dorus-a-muigh a’ fosgladh. Fuaim na gaoithe. Cù a’ comhartaich. Stadaidh am bus; falbhaidh e)

AONGHAS: (A’ tighinn) Feasgar math.

FLORAIDH: Feasgar math... sibhse <eng>Angus MacKay<gai>?

AONGHAS: ’Se.

FLORAIDH: ’S mise Flòraidh <eng>MacDonald... I’m pleased to meet you.<gai>

AONGHAS: (A’ falbh) Trobhaidibh a steach.

(A stigh)

(A’ tighinn) ’Se seo a’ bhean agam.

FLORAIDH: (A’ tighinn) Tha sibh gu math?

MAIRI: Tha... tapadh leibh.

AONGHAS:... agus Anna... màthair... á Uibhist.

FLORAIDH: O seadh, seadh... Tha sibh gu math?

ANNA: Tha tapadh leibh.

MAIRI: Suidhibh a steach ris an teine.

FLORAIDH: Tha mi glé mhath, <eng>thanks... this is fine.<gai>

(Stad)

MAIRI: Nach i tha fàs fiadhaich an dràsda?

FLORAIDH: Tha gu dearbh.

MAIRI: Tha gu dearbh.

(Stad)

AONGHAS: (Pìos thall) ’Eil càil as ùr agaibh a nuas á Càrlabhagh?

FLORAIDH: (A’ tionndadh) Chan’eil... <eng>Nothing fresh<gai>... cha chuala mi càil as ùr... (Stad) ’Eil càil a bhos an taobh-sa fhéin?


[TD 87]

MAIRI: Chan’eil càil ach mar sin fhéin... Naidheachdan an t-saoghail. (Stad) ’S chan ann na’s fheàrr a tha iad ri dol.

FLORAIDH: Bi sinn dìreach <eng>lucky<gai> mar a cuir <eng>Vietnam<gai> na mollachd ud crioch air a chula duine a th’againn ann.

ANNA: Tha e cunnartach dha-rìreamh.

AONGHAS: Tha ’m buaireadh mór ann.

MAIRI: Cha ghann sin.

(Stad)

FLORAIDH: Chunnaic mi dealbh oillteil anns an <eng>Express<gai> an dé, ri sealltainn na bha ri gabhail àite ann.

MAIRI: O càil ach mort is marbhadh.

(Stad)

FLORAIDH: Chan’eil coltas nach bi an t-eilean againn fhìn mar a chunnaic Coinneach Odhar e... air a losgadh chun na creige.

AONGHAS: Tha e coltach gu robh an duine còir ag radha gur e sin a bha ri dol a ghabhail àite.

FLORAIDH: Cha duirt e càil nach tàinig bho theachd.

MAIRI: Tha e glé choltach.

(Stad)

FLORAIDH: Bidh duine ri cumhad seallaidhean glé neònach.

MAIRI: Chuala sinn gu faca sibh fhéin...

FLORAIDH: Bha mi airson a thighinn a dh’innse dhuibh aisling a th’air a bhith ri tighinn thugam bho chionn grunn sheachdainnean a nis... Chuala mi bho chionn mìos gun deach dithis bhalach air chall ann a Nis... fear aca á Uibhist.

MAIRI: ’Se seo màthair Mhurchaidh... am balach Uibhisteach.

FLORAIDH: ’Se... <eng>I gathered that.<gai>

AONGHAS: Seadh. (Cum a dol)

FLORAIDH: ...thòisich an aisling ri tighinn thugam goirid an déidh dhomh a’ naidheachd seo a chluinntinn... ach cha do smaoinich mi gus bho chionn ghoirid gu robh buntanas sam bith aice ris na balaich agaibh-se... Tha an aisling an còmhnaidh air eilean... <eng>always the same island<gai>... agus latha brèagha grianach ann... Agus tha’n dà bhalach ’nan seasamh còmhladh air bàrr na creige... ’s gréim daingean aca air làmhan cach-a-chéile. Chan’eil mi ’gam faicinn ach féir airson mionaid... <eng>just a flash<gai> ...agus ’se an aon rud a tha fear aca ag radha a chula trup... <eng>the very same words<gai> ...agus ’se sin a tha ’gam fhàgail-s’ ann a seo an diugh.

MAIRA: De a tha e ’g radha?


[TD 88]

FLORAIDH: Tha e ’g radha a chula h-uair... Innis gu bheil sinne beò... sin uireas a tha e ’g radha... innis gu bheil sinne beò...

* * *

(Fianuis. A’ muir faisg air laimh. Ròin anns a’ mhuir, ag éigheachd. Steàrnagan is fharsbagan)

MURCHADH: (Pìos as. Socair) Chaluim.

CALUM: (Socair) Dèan as!

MURCHADH: (Pìos as) Trobhad ach a seall mi seo dhut.

CALUM: (Socair) Gabh air falbh mus cuir thu dragh air a’ rón ’s mi dìreach gus breith air.

MURCHADH: (Pìos as) Cha bheir thu air idir... leumaidh e mach.

CALUM: Ma leumas théid thusa mach as a dhéidh.

MURCHADH: (A’ tighinn) Chaluim, thugainn dhachaidh.

(Mothar a’ ròin, ’s e falbh)

CALUM: (Ard) Laigh sìos... Seall, dh’fhalbh a’ rón... Amadain!... Carson a thàinig thu sìos a seo an dràsda?... carson nach leig thu dhomh leam fhìn? Bha mi dìreach gus breith air a’ chuilean róin an uair ud... chuir thu feagal air... (A’ falbh) Chuireadh tu feagal air rud sam bith.

MURCHADH: (A’ falbh) Cha bheireadh tu air gu sìorraidh... Tha e ro fhiadhaich... ’s ro làidir.

CALUM: Chi thusa nach beir mi air!

MURCHADH: Ged a bheireadh... bàsaichidh e.

CALUM: Cha bhàsaich.

MURCHADH: Bàsaichidh... dìreach mar a bhàsaich an t-eun.

CALUM: Bha an t-isean tinn... cha b’e mise mharbh e.

MURCHADH: Bhiodh e beò fhathast nam biodh tu air fhàgail anns a’ nead.

(Gearra-breac)

CALUM: Tà, ’s ann tha thusa ’gam marbhadh le na clachan.

(A’ falbh) Mharbh thu dhà an dé le na clachan.

MURCHADH: (Ard) Tà theich thusa orm.

CALUM: (A’ tighinn) Carson a thàinig thu sìos a seo an dràsda? Carson nach do dh’fhuirich thu shuas air a’ bhaile?

MURCHADH: Thàinig mi shealltainn rud dhut.

CALUM: (Gun suim) Dé thainig thu shealltainn dhomh?

MURCHADH: Tha sinn ri dol a chur <eng>message<gai> ann am botul.


[TD 89]

CALUM: Dé <eng>message?<gai>

(Paipear)

MURCHADH: Sgrìobh mi <eng>message<gai> air cùl <eng>label<gai> a bh’air <eng>tin<gai> mhór.

CALUM: (A’ leughadh) <eng>Help... Rona... Malcolm and Murdo.<gai>

MURCHADH: Cuiridh sinn e ann am broinn botul.

CALUM: Càit a faigh sinn botul?

MURCHADH: Tha botul le <eng>sauce<gai> anns a’ bhocsa.

CALUM: Dé tha thu ri dol a dheanamh leis an t-sauce?

MURCHADH: Tilgidh sinn as e... nighidh sinn am botul.

CALUM: ’S maite gun tig feum againn air an t-sauce sin fhathast.

MURCHADH: Chan ith sinn e.

CALUM: ’S maite gum bi feum dha ma chaitheas am biadh gu léir.

(Stad)

MURCHADH: Dé mu dheidhinn na caora?

CALUM: Well, tha chaora... ma bheireas sinn oirre.

MURCHADH: ’S ann oirre bu chòir dhut a bhith breith ’s chan ann air ròn.

CALUM: ’Se th’anns a’ rón ach piatan... (A’ falbh. Ard) Tha biadh gu leòr agamsa ged a chaitheadh na tinichean... ’se maorach is duileasg is fheàrr leamsa na iad co-dhiù. (A’ tighinn) Bidh thusa marbh mur a beir sinn air a’ chaora... neo bidh agad ri ithe <eng>sardines<gai>... is ravioli... is <eng>tripe<gai>... is <eng>sauce.<gai>

MURCHADH: Chan e biadh a th’ann a maorach... ’se tha deanamh do mhionach gort.

CALUM: ’Se bhiodh math ach iasg. (A’ falbh Ard) ’S bheirinn rud dheth dha’n rón ’nuair a bheireas mi air.

MURCHADH: Thugainn a chur na <eng>message.<gai>

CALUM: (A’ falbh, ’na ruith) ’Eil fhios agad có a th’annams’?

MURCHADH: (’Na ruith as a dhéidh) Fuirich a Chaluim.

(Na steàrnagan a’ sgreadail)

CALUM: (A’ tighinn. Ard) ’S mise Robinson Crusoe.

MURCHADH: (A’ tighinn) Tha mo cheann-sa gort.

CALUM: (A’ lachanaich) ’Eil fhios agad có a th’annads’? (A’ falbh) ’S tusa <eng>Man Friday.<gai>

MURCHADH: (A’ falbh as a dhéidh) Sguir a Chaluim.

CALUM: (A’ tighinn) Feumaidh tu cur dhiot do bhrògan ’s do stocainnean.

MURCHADH: Cha chuir.


[TD 90]

CALUM: (Ard. A’ cluich) Cuiridh... ’S tusa <eng>slave<gai> a th’agamsa... (A’ falbh) ’s tusa <eng>slave Robinson Crusoe.<gai> (A’ tighinn) ’s faodaidh mi do bhualadh.

(Sàthaidh e Murchadh)

MURCHADH: Sguir dheth!

CALUM: (Nas ìsle) ’S ann tha mi mas fhìor (Ard) <eng>Man Friday!<gai>... Falbh agus faigh biadh dhomh... falbh agus faigh iasg dhomh...

MURCHADH: Chan urrainn dhomh.

CALUM: (A ghuth a’ dol nas àirde ’s nas àirde) Fhalbh is faigh buntàta dhomh... is brot... is feòil... is curranan. (Stad. A’ falbh) Fhalbh is faigh <eng>custard<gai> dhomh... is <eng>jam tart<gai> is <eng>apple crumble<gai>... (Stad. Pìos as) Faigh lof is silidh dhomh... (Stad) Faigh gruth is bàrr is ìm ùr... (Stad. A’ tighinn) Faigh ubhal dhomh is siùcairean... is <eng>caramels<gai> is <eng>bananas.<gai>

MURCHADH: (Ris fhéin) Cha toigh leamsa <eng>bananas<gai> idir.

CALUM: (Ag éigheachd. ’S e ruith timcheall) <eng>Man Friday!<gai> Fhalbh is faigh daoine dhomh... (Stad) Faigh mo mhàthair is m’athair dhomh... (Stad) Faigh Ringo... is Butch... is Topsy... (Stad) Faigh buntàta ’s sgadan dhomh...

(Stad. Tha e gal)

’S an tigh againn... (Stad) ’s faigh a’ saoghal gu léir... ach Rónaidh.

(Gal)

* * *

(An comhathràth aig an tigh. A muigh. Gaoth is muir)

UILLEAM: ...Robh thu fhéin ri bruidhinn rithe, Anndra?

ANNDRA: Cha robh Uilleam, mise a bruidhinn rithe... Aonghas fhéin a bha ’g innse dhomh.

UILLEAM: Chan’eil sgot aig a’ bhoireannach...

ANNDRA: ’S ann a rinn i glé uasal a thighinn cho fada... thàinig i á Càrlabhagh airson comhartachd air choreigin a thoirt dhaibhsan.

UILLEAM: Dé fios a th’aig a’ ghloic ud gu bheil iad beò?

ANNDRA: Ma’s math mo chuimhne Uilleam, chan’eil barrachd air bliadhna bho bha thu ag innse dhomh mu aisling air choreigin a chuir neónachas mór ort.

UILLEAM: Bha e glé neónach.


[TD 91]

ANNDRA: ’S ma thug thu feart dha’n aisling sin, carson a tha thu ri cur cómhradh a’ bhoireannaich seo cho suarach.

(Stad)

UILLEAM: Chan’eil càil a dh’fhios againn nach’eil brìgh air choreigin anns a’ rud a thuirt i.

ANNDRA: Well Uilleam... cha bhi air ach feitheamh... Chan’eil fhios nach tug e neartachadh dhaibhsan agus ’s iad fhéin a bha feumach air.

(A’ ghaoth a’ fàs nas làidire)

UILLEAM: Well, ’s ann oirre nach’eil an coltas math. (A’ tionndadh) Seall an dorchadh a th’anns na niùil thall bhos cionn a’ Chnuic Aird... ’S mi nach creid nach bi a’ ghàrrsach agad roimh oidhche.

ANNDRA: Cha chanainn e... b’fheàrrd’ an t-arbhar ’s am buntàta a’ ghreiseag de thìde mhath a bha siud... Dé mar a tha ’m bàrr agad fhéin ri deanamh am bliadhna?

UILLEAM: Tha ’m buntàta gu math nas fheàrr na bha iad mu’n tìde seo an uiridh... ach tha na snèipean làn <eng>finger and toe.<gai>

ANNDRA: Tha ’s a chula h-aon eile.

(Stad)

UILLEAM: Dé mar a tha’n damh agad a’ deanamh?

ANNDRA: Chan’eil e dona... chan fhada gu faigh e an fhéill.

UILLEAM: Cha shaoilinn nach fhaigheadh tu prìs mhath air... tha mi’n dòchas gu faigh, tha saothair gu leòr ’nan cois.

ANNDRA: Dh’fhaodadh tu radha.

UILLEAM: Seo esan a’ tighinn... (A’ togail a ghuth) Well Aonghais, chan’eil e cumhad glé chàilear.

AONGHAS: (A’ tighinn) Chan’eil gu dearbh.

(Stad)

UILLEAM: Chuala mi gu robh strainnsear agaibh.

AONGHAS: Bha Uilleam... Dh’fhalbh i air bus na seachd.

ANNDRA: (A’ tionndadh) ’N dùil an e an t-uisg’ a th’aic Aonghais?

AONGHAS: (A’ tionndadh) Cha chanainn e gu dearbh.

UILLEAM: Dé tha ghlainne deanamh?

ANNDRA: Tuiteam... tuiteam bho mhadainn.

AONGHAS: Cha bhiodh i fada cur an arbhair ri talamh a nochd.

ANNDRA: Bha sinn dìreach ag radha sin.

(Stad)

AONGHAS: (A’ tionndadh) Well chan’eil a’ muir fhéin ri toirt fada ag éirigh.


[TD 92]

ANNDRA: Chan fhaca tu riamh ach sin... (Stad) nach e sin a bha deanamh a’ chùis air na h-eathraichean bho chionn fhada?... Fiath ’nuair a dheidheadh iad a mach anns a’ mhadainn... ’s gann gun tugadh iad am beatha as feasgar le fairge.

(Stad)

UILLEAM: ’S iomadh eathar a chaidh as a’ rathad a mach á Port Nis.

AONGHAS:... ’S feadhainn aca gun duine faicinn an dubh na ’n dath... eathar Aonghais Chaluim Ruaidh a chaidh a chall a mach ann a sin bho’n a’ Bhutt, aig Amhainn Ocaisgeir... eadar seo is Rónaidh... ’s chan fhacas bioran dhi riamh.

UILLEAM: Sin an té dha’n rinn Domhnall Chràisgein an t-amhran... ’nuair a thuirt e mun a’ chuan: “Tha farsainneachd da-rìreamh ann... o ’s iomadh mìle th’ann... ’s cha chan gum bi e riaraicht... ged a lìonte e gu cheann.”

* * *

(Anns a’ bhothaig air an fhionnaraidh. Gaoth làidir. Pàraigean is ròin)

MURCHADH: ...’S fhuair mi bioran maide an uair sin... agus loisg mi air a’ ghas e... agus sgrìobh mi a’ mhessage air a <eng>label<gai> leis a’ mhaide loisgte.

CALUM: Càit an tilg sinn a mach am botul?

MURCHADH: Chan’eil fhios agam.... Sceapull ’s dòcha.

CALUM: Tà ’s dòcha gum bristeadh e air Lòbaisgeir ri dol a mach an taobh sin.

MURCHADH: Dé mu dheidhinn sìos bho’n Tóbha... Cleit an t-Sionnaich na àiteigin...

CALUM: Seall a’ map.

(Sìoda)

Leig an <eng>torch<gai> mionaid... ’Se. Bidh sin <eng>all right<gai>... Tilgidh sinn a mach e air Cleit an t-Sionnaich. (Stad) Tha àite eile ann a sin a bu chaomh leam fhìn a chromadh.

(Sìoda)

MURCHADH: Dé’n t-àite?

CALUM: Stoc a’ Phrìosain. ’Nuair a tha thu shìos aig Sceapull chi thu <eng>cave<gai> mhór a steach dha’n chreig aig Stoc a’ Phrìosain... làn scairbh... Chan’eil mi ’g radha nach’eil <eng>tunnel<gai> ann fo’n eilean gu léir.


[TD 93]

MURCHADH: Càit an cuir sinn a’ <eng>sauce?<gai>

(Paipear)

CALUM: (A’ leughadh) Stoc a’ Phrìosain... Poll Heallair...

MURCHADH: Chaluim... ’eil sinn a’ dol a ghléidheadh an t-sauce ’nuair a bheir sinn e as a’ bhotul?

CALUM: (Tha e fhathast a’ leughadh a’ mhap) Cuiridh sinn ann an canastair e... Chan’eil móran feum ann co-dhiù... Nighidh sinn am botul... A’ mhessage ’na bhroinn... ’S a mach á seo... Ach feumaidh sinn an ceann aige a screwigeadh cho <eng>tight<gai> ’s a ghabhas.

MURCHADH: Ma gheibh a’ sàl ’na bhroinn bidh e gun fheum.

CALUM: (A’ leughadh) <eng>Help... Rona... Malcolm and Murdo<gai>... ’n dùil a faigh duine e?

MURCHADH: Tha mi’n dòchas gu faigh. (Stad) Thuigeadh iad ’sa spot có th’ann.

CALUM: (A’ smaoineachadh) Tha feagal orm nach bi e dìonach... Dh’fheumadh e <eng>sealing-wax really<gai> mas biodh e ceart. Tha cuimhne agam leughadh ann a’ leabhar mu dhaoine a chuir <eng>message<gai> ann am botul, ’s thog e ceann ann an Arcaibh no’n àiteigin.

MURCHADH: Chunnaic mise duine ann an <eng>comic<gai> ’s chuir e bàta ann am broinn botuil, ’s bha dùil aige gu seòladh am bàta leis a’ bhotal uimpe. Ach chaidh i fodha.

(Leasachadh air a’ ghaoith)

CALUM: Tha droch eagal orm gur e sin a dh’éireas dha’n bhotul <eng>sauce<gai> againne cuideachd.

(Stad)

MURCHADH: Chan’eil i cho fiadhaich an dràsda.

CALUM: Tha mi coma fhad’s nach tig an t-uisge.

MURCHADH: ’S ann an oidhche a bha sinn buileach fliuch a dh’fhàs mo cheann-sa gort an toiseach.

CALUM: Ma thig <eng>flood<gai> dé ni sinn? (Stad) Dh’fhaodadh sinn àirc a dheanamh. (Ard. A’ cluich) Mise Noah! (Nas ìsle) ’s tusa mo bhean.

MURCHADH: Chan e... mise mac Noah.

CALUM: <eng>All right<gai>... (Gàire) Noah agus a mhac!... Dé bheir sinn leinn anns an àirc? (Stad) Dà rón... dà fharsbag... dà sgàireag...

MURCHADH: Dà chaora... no caora agus rùda...

CALUM: Dà isean dhe’n chula seòrsa...


[TD 94]

MURCHADH: Dé dh’itheas sinn anns an àirc?

CALUM: Ithidh sinn isean an toiseach.

MURCHADH: An ith sinn ròn?

CALUM: An ith sin caora?

(Stad)

MURCHADH: Có mharbhas i?

CALUM: Sinne?

MURCHADH: Ciamar?

CALUM: Le deimhis.

(Pàraigean)

MURCHADH: Cuin?

CALUM: Feumaidh sinn breith air té an toiseach.

(Stad)

MURCHADH Dé mu dheidhinn uan?... ’S dòcha gum biodh e na b’fhasa... Tha e na’s lugha.

CALUM: B’fheàrr leam a dheanamh air caora.

MURCHADH: Tha caora móran na’s treasa na uan.

(Stad)

CALUM: Tòisichidh sinn ri togail na faing leis a’ <eng>rylock<gai> a màireach.

MURCHADH: Dé mu dheidhinn na <eng>message?<gai>

CALUM: Ni sinn sin an toiseach. Tilgidh sinn am botul a mach air a’ mhuir... ’s théid sinn an uair sin chun na fainge.

MURCHADH: ’S cha ruith thu air falbh leat fhéin?

CALUM: Cha ruith.

(Stad)

’Eil cuimhne agad a’ là a fhuair sinn na <eng>sandwiches<gai> agus an deimhis shìos aig an fhaing?

MURCHADH: ’S fhada bho’n uair sin.

CALUM: Sin a’ cheud latha a bha sinn a seo.

(Stad)

MURCHADH: ’N dean sinn <eng>coffee?<gai>... An éirich mi a dheanamh <eng>coffee?<gai>

CALUM: Chan éirich an dràsda... ’s maite gun caidil sinn a nochd. Mur a caidil ni sinn <eng>coffee.<gai>

MURCHADH: ’S math gu bheil a’ ghaoth air a dhol sìos.

(Stad)

CALUM: Chunnaic mise duine as mo chadal a raoir... (Stad) duine le clach mhór aige air a dhruim... ’s thàinig e gu crann-ceusaidh... Bha e mar dealbh a chunnaic mi ann an


[TD 95]

Turus a’ Chriosdaidh aig an tigh... Agus stad an duine leis a’ chlach aig a’ chrann, agus ’s ann a thuit a bhriogais dheth... ’s chan fhaigheadh e air a togail no thuiteadh a’ chlach dheth...

MURCHADH: Chunnaic mise an <eng>iceberg<gai> a raoir a rithist... bha dath gorm oirre. Tha mi’n dòchas nach tig i tuilleadh.

(Stad)

CALUM: ’Eil thusa fiachainn ri cadal?

MURCHADH: Chan’eil.

CALUM: Chan’eil na mise.

MURCHADH: Ged a tha e dorch a stigh a seo, ’s ged a tha na h-eòin ud ag éigheachd ’se ’n oidhche is fheàrr leamsa na là, cha mhór.

CALUM: Chan e leamsa... ’s fheàrr leam a’ là ceud uair.

MURCHADH: Tà bidh thusa falbh ’s a’ cluichd leat fhéin.

CALUM: Bithidh ’s tu fhéin.

MURCHADH: B’fheàrr leamsa sinn a bhith fuireach còmhla.

CALUM: Tha sinn còmhladh air an oidhche.

MURCHADH: Sin is coireach gur i is fheàrr leam.

CALUM: ’S rinn sinn <eng>sun-dial<gai> còmhladh an diugh.

MURCHADH: Cha toigh leam Fianuis. Chan’eil mi dol gu Fianuis tuilleadh.

CALUM: ’Se Fianuis is fheàrr a th’ann.

MURCHADH: ’S fheàrr leam am baile.

CALUM: Fuirich gus a faigh mi a’ rón gu-tà... Tha mi faighinn tòrr nas fhaisge air na bha mi’n toiseach. Chan fhada gus a faod mi strucadh ann.

MURCHADH: Chunnaic mise ròn anns an <eng>Dandy<gai> ’s bha e ri bruidhinn... thug na <eng>Bash Street Kids<gai> dha’n sgoil e, ’s e bu chlevera na’n <eng>teacher<gai>.

CALUM: Nam b’iongantach <eng>Greedy Pigg,<gai> a réisd. ’Se <eng>teacher<gai> is fheàrr a chunna’ mi riamh.

MURCHADH: Chan’eil na teacharan againne cho math ris an fheadhainn anns na <eng>comics.<gai>

CALUM: Tha iad ri toirt seachad <eng>impositions<gai> an aon rud. Aon là thàinig mise as a’ sgoil ’s <eng>imposition<gai> agam ri dheanamh airson Gàidhlig... ’s ’nuair a sheall mi anns a’ Bheano bha <eng>imposition<gai> aig <eng>Minnie the Minx<gai> cuideachd, ’s bha mi cho <eng>chuffed.<gai>

MURCHADH: ’M bi thu leughadh <eng>Huckleberry Hound?<gai>


[TD 96]

CALUM: Cha bhi. (A’ smaoineachadh) Chleachd mi bhith faighinn an Dandy ’s am Beano... ’s uaireanan a’ <eng>Rover<gai>... ’s an <eng>Adventure<gai>... Ach ’se leabhraichean is fheàrr leam a nis. Bidh mi leughadh aig an tigh. Bha mi ag obair air <eng>Beau Geste<gai> mus do dh’fhalbh mi. (Stad) Ach tha e dubh dhomh bhi leughadh a mach anns a’ sgoil... feitheimh ri do thurna... (Ri Murchadh) ’M bi sibhse deanamh sud?

MURCHADH: Mathà bithidh... Chunnaic an <eng>teacher<gai> mise a’ leughadh <eng>comic<gai> ’s fhuair mi trì air gach bois... Ach ’nuair a bha mi air na <eng>primaries<gai> dh’fhaodadh tu <eng>comics<gai> a cheannach anns a’ sgoil, fear Gàidhlig, air tasdan.

CALUM: Chan fhaca mi <eng>comic<gai> Gàidhlig a riamh... ’N e sin Gairm?

(Pàraigean)

MURCHADH: Chan e... Bha Stradag tasdan ’s cha b’ fhiach e an cù... Bha leasan Gàidhlig ann an àite stòiridhean, leasan grammar mar a bhios anns a’ sgoil.

CALUM: Cha b’e <eng>comic<gai> a bha sin ann.

MURCHADH: Cheannaich mi dà uair e... sin uileag.

(Stad)

CALUM: Innsidh mise dhut teachar a tha math.

MURCHADH: Có?

CALUM: Tha <eng>Chalky.<gai>

MURCHADH: Có tha sin?

CALUM: Teachar a bhios Giles ri deanamh anns a’ phaipear naidheachd.

MURCHADH: Chan aithne dhomh e.

CALUM: Duine caol... ’s bithidh iad cho <eng>cheeky<gai> ris... Sgrìobh iad trup gu <eng>Parliament<gai> gu robh e faighinn cus pàighidh... ’s bithidh e an còmhnaidh le fuachd aige ’s bithidh stoca mhór mu amhaich.

(Stad)

MURCHADH: ’Se <eng>football<gai> an aon rud ceart a bhios sinne a’ faighinn anns a’ sgoil.

CALUM: Tha i lugha orm fhìn... Ach ’se tha buileach lugha orm a bhith deanamh <eng>homework<gai>... Tighinn dhachaidh feasgar ’s biast de cheist agus sailm agad ri ionnsachadh ’s timcheall air fichead cuistean... <eng>The sinfulness of that estate wherinto man fell... The want of original righteousness,<gai> ’s


[TD 97]

rudan mar sin. (Stad) Ach chan e ’s dorra dhomh an dràsda ach mo mhionach.

(Pàraigean)

MURCHADH: Chan’eil mo cheannsa dona idir an dràsda.

CALUM: ’S math dhut fhéin sin.

MURCHADH: ’Eil thu dol a dh’fhiachainn ri cadal?

CALUM: Chan’eil pioc cadal orm fhathast.

MURCHADH: Innsidh mi dhut dé a ni sinn gus an tig an cadal oirnn’... Rud a bhiodh sinne a’ deanamh aig an tigh...

CALUM: Dé th’ann?

MURCHADH: Tòisichidh mise ag innse seanchas no rud sam bith... ’s ann an ceann ùine bi agadsa ri chumail a’ dol.

CALUM: Dé seòrsa seanchas?

MURCHADH: Fuirich... chi thusa.

CALUM: Chan urrainn dhomhsa sin a dheanamh.

MURCHADH: Fuirich mionaid.

(Pàraigean)

CALUM: (Ris fhéin) Cluinn air na h-iseanan ud.

MURCHADH: Tha fhios agam air fear... Tòisichidh mise, ’s an uair sin thusa.

CALUM: <eng>All right.<gai>

MURCHADH: Well... Gu fada shuas anns an <eng>Arctic<gai> bha trì <eng>polar bears<gai> bheaga ri cluich air an deigh... cha robh an athair agus a màthair ann agus dh’fhaodadh iad rud sam bith a dheanamh mar sin... bha iad a’ cothachadh air a cheile leis an t-sneachd ach a seo ’s ann a thàinig iad gu toll anns an deigh... chitheadh iad a’ muir shios fo’n deigh... Dé mu dheidhinn iasg fhaighinn, thuirt am <eng>bear<gai> mór... ciamar a gheibh sinn iasg, thuirt am <eng>bear<gai> meadhonach... chan’eil dubhan againn, neo straing... feumaidh sinn biathadh fhaighinn, ars am <eng>bear<gai> beag... ’s bha an triùir aca ’nan seasamh aig an toll... Innsidh mi dhut ars am <eng>bear<gai> mór, ’s e tionndadh air a’ bhear beag... cuiridh tusa sìos d’earball dha’n toll ’s ’nuair a bhìdeas iasg e togaidh tu suas as e, ’s bidh e againn... Nise cum thusa dol e...

CALUM: O Thi! Chan’eil fhios agam... Fuirich mathà. Chuir am <eng>bear<gai> beag earball sìos dha’n toll anns an deigh... bha earball anns a’ mhuir a bha fo’n deigh... ach co-dhiù cha robh iasg ri gabhail a’ bhiathaidh... ’s thuirt e... tut, chan’eil feum sam bith a seo, is tha mo thòin ri fas fuar...


[TD 98]

agus an uair sin... uh... anns na facail nach ann a thàinig athair agus màthair nam <eng>bears<gai>... ruith na dhà mhóra ach cha b’ urrainn dha’n bhear bheag gluasad... bha earball air rothadh anns an deigh... thàinig athair ’s thòisich e ’ga bhualadh airson gun chuir e earball dha’n deigh... chan fhaigh sinn as thu gu sìorraidh... tha a’ phic anns an <eng>igloo<gai> ’s tha i pìos mór air falbh... ’s thuirt màthair a’ bhear... feumaidh sinn gearradh dhiot an earball... Thusa nis...

MURCHADH: Uh... ach fhads a bha iad a’ smaoineachadh gu dé dheanadh iad... uh... fuirich a nis... ’s ann a thàinig iasg mór ’s chunnaic e earball a’ bhear agus bhìd e e... ’s thug am <eng>bear<gai> beag leum mór as agus bhris an deigh agus fhuair e as... ’s chaidh an triùir aca dhachaidh còmhla dha’n <eng>igloo<gai>... Thusa nis.

CALUM: Ach, chan’eil an còrr ann. Sud a seanchas ud gu léir... Na Trì <eng>Bears.<gai> (Stad) Cha chreid mi nach bu chòir dhuinn <eng>coffee<gai> a dheanamh a nis.

MURCHADH: Tha rud eile a sud a bhiodh sinn a deanamh cuideachd.

CALUM: Nach dean sinn <eng>coffee<gai> an dràsda?

MURCHADH: Ni sinn seo an toiseach... agus as déidh sin ni mi fhéin dà chupan math de choffee <eng>Dr White.<gai>

CALUM: Siuthad a réisd.

MURCHADH: Uill... Innsidh mise stòiridh dhuts’ agus ’nuair a bhios mi deiseil, feumaidh tusa a h-innseadh dhòmhsa air ais.

CALUM: Dìreach an aon rud ’sa chanas tu fhéin?

MURCHADH: An aon rud. (Stad) Seo a’ stòiridh... Aon là chaidh <eng>cowboy<gai> bho <eng>Arizona<gai> gu <eng>California<gai> a cheannach deise ùr dha fhéin... thug e leis an cù... agus fhads a bha e a’ ceannach na deise, dh’fhàg e an cù ann an tigh caraid... ’Nuair a thill e bha ’n deise ùr air, agus an t-seann té ann am pairseal fo achlais... ach thòisich an cù ri dranndan ris... ’s an uair sin chuir e a’ seann aodach air ais uime, ’s bha an cù cho càirdeil ’sa bha e riamh...

CALUM: Uh... fuirich a nis ort... Bho chionn fhada... chaidh <eng>cowboy<gai> bho <eng>Arizona<gai> gu <eng>California<gai> a dh’fhaighinn deis’ ùr... bha cù aige agus dh’fhàg e ann an tigh e... cheannaich e deise is thill e... ach bha an cù ri comhartaich ris... ’s <eng>shift<gai> e rithist ’s chuir e air an t-seann deise...


[TD 99]

V

A’ CHAORA


[TD 100]

[Dealbh]


[TD 101]

(Fianuis. Latha fiathach. Fuaim na mara ann an Geodha Sgéildige. Caora is uan faisg air làimh)

CALUM: (A’ tighinn) Bidh an càrnan seo againn deiseil ann a là no dhà eile.

(Fuaim chlachan)

MURCHADH: Chan’eil fhios agam carson a tha sinn ’ga thogail shìos ann a seo co-dhiù.

CALUM: (A’ falbh) Carson tha sin?

MURCHADH: (Ard) Bhiodh e móran na b’fheàrr shuas anns a’ bhaile... no air an Tóbha... na bhith shìos a seo air Fianuis.

CALUM: (Pìos as) Tha càrnan air an Tóbha mu thràth.

(Clachan)

Agus tha clach anns a’ chladh anns a’ bhaile... (A’ tighinn)

Seo far a robh mise airson a thogail.

(A’ chaora)

MURCHADH: Tha thusa déigheil air Fianuis co-dhiù.

CALUM: Tha seo faisg air a’ chaora cuideachd... Tha e nas fheàrr dhuinn a bhith faisg oirre an dràsd’.

MURCHADH: Chan’eil a’ chaora agus an t-uan gu bhith fada beò glaiste anns an fhang sin... Tha ceithir latha bho ghlas sinn i ’s cha do sguir i mhialaich bho’n uair sin... Eisd rithe.

CALUM: Chan’eil càil ceàrr oirre... tha iad ri faighinn feur gu leòr... Chuir mi steach rud thuca dà uair an diugh.

(Clachan)

MURCHADH: Chan’eil iad ’ga ithe gu-tà.

CALUM: Nam bitheadh an t-acras orra dh’itheadh iad e.

MURCHADH: ’S dòcha gu bheil am pathadh orra.

(A’ chaora ’s an t-uan)

CALUM: Chan’eil na ’m pathadh.

MURCHADH: Feumaidh sinn rudeigin a dheanamh riutha.

CALUM: Tha iad glé mhath ann a siud an dràsda. (A’ falbh) Chan fhada gum bi iad cho peatail ’sa ghabhas.

MURCHADH: (Ris fhéin) Chan e peat tha sinn ag iarraidh ach feòil.

CALUM: (Pìos as. Ard) Dé thuirt thu?

(Tarmachain-tràghad)


[TD 102]

MURCHADH: Cha duirt dad.

CALUM: (Pìos as. Ard) Seall air na h-iseanan... chan fhaca mi iseanan de’n t-seòrsa sin a riamh.

(A’ chaora ’s an t-uan)

MURCHADH: Bha feadhainn eile seo bho chionn ghoirid...

(A’ tionndadh) Sin iad shuas aig Geodha Blàtha...

(Bric an t-sìl)

Cluinnidh tu iad fhathast.

CALUM: Chan’eil a’ sin ach Geodha an Tuill.

MURCHADH: Chan e.

CALUM: Eadar Lisgear agus Pal a’ Chléirich? Chan’eil a sin ach Geodha an Tuill.

MURCHADH: Nam biodh a’ map againn chitheadh tu gur e Geodha Blàtha a th’ann.

CALUM: Ged a bhiodh ceud map agad.

(Breac an t-sìl)

MURCHADH: Có bha ceàrr a’ là a thilg sinn a mach am botul leis a’ mhessage?... Thuirt thusa gur e Cleit an t-Sionnaich a bh’ann ’s thuirt mise Sròin an t-Tinntir ’s bha mi ceart.

(Clachan)

CALUM: Chan’eil sin ag radh gu bheil thu ceart an dràsda... chan’eil a sin ach clacharain (A’ tionndadh) ’s tha iad aig Geodha an Tuill.

(Stad)

MURCHADH: (A’ falbh) Tha mise a’ dol sìos chun na geodha.

CALUM: (Ard) ’N air emus tuit thu sìos innte... tha i làn mhucan-mara.

(Fuaim Geodha Sgéildige)

(A’ tighinn) Seall cho fada steach ’s a tha i dol.

MURCHADH: Tha i cunnartach dha-rìreamh... ’s nach neònach an toll a th’innte.

(A’ chaora pìos air falbh)

CALUM: Tha mi cinnteach gu bheil <eng>tunnel<gai> ri ruith bho Geodha Stoth air an taobh eile a null a seo gu Sgéildige... làn de <eng>stalagmites<gai> agus <eng>stalagtites<gai>... Tha an t-eilean làn <eng>tunnels<gai> mar sin... Seall an téile tha shuas aig Stoc a’ Phrìosain... dol a steach fo’n eilean... ’S beag tha dh’fhios dé tha fuireach annta.

MURCHADH: Cha bu toigh leam tighinn sìos a seo agus an oidhche ann.

(Na ròin ag éigheachd)


[TD 103]

CALUM: Eisd... àite math a th’ann a Fianuis.

MURCHADH: Cha toigh leam idir e... ’s bhiodh e na b’fheàrr a bhith togail a’ chàrnain shuas anns a’ bhaile na shìos a seo co-dhiù.

CALUM: Tog thusa fear shuas anns a’ bhaile... ’s bidh càrnan Sgéildige leamsa.

MURCHADH: Tà, thog mise càrnan Sgéildige còmhla riut?

CALUM: (A’ falbh) Chan’eil e deiseil fhathast.

(Stad)

Tha mi cinnteach... (Clachan) gu bheil mucan-mara ’s rudan ri fuireach anns na <eng>tunnels<gai> fo’n eilean.

(Steàrnag)

MURCHADH: Chan fhaca sinn aon aca mathà.

CALUM: ’S dòcha gu faic iadsan sinne gu-tà. Chan’eil rian nach’eil beathach ann a Stoc a’ Phrìosain shuas... bho’n tha scrotchaichean móra air na creagan aig Leac nan Sgròb... scrotchaichean mar a dheanadh <eng>monster.<gai>

(Steàrnag)

MURCHADH: Chunnaic mi iad.

(Clachan)

CALUM: Aithnichidh tu air an àite seo gu bheil e làn bheathaichean a’ fuireach fo’n talamh.

MURCHADH:Tha na h-eòin fhéin a deanamh an neadan ann an tuill coltach ri tuill coinneanaich... chan fhaca mi leithid a riamh.

CALUM: ’S iad ag éigheachd fo’n talamh gun sguir.

(Clachan)

Chan ith sinne an corr aca co-dhiù.

MURCHADH: Dh’ith sinn e ’s e amh.

CALUM: Mathà bha e uair a thìde a’ caitheamh a’ ghas... ’s theab mi dìbheart mus do ghlan mi am balgaire.

(Fharsbag)

MURCHADH: Feumaidh sinn rudeigin ithe.

(A’ chaora ’s an t-uan)

CALUM: (A’ cumhad suas) B’fheàrr leam ithe an fharsbag sin shuas na fear eile de’n fheadhainn ud... ’s beag tha dh’fhios dé bh’ann... isean le nead anns an talamh.

(Stad)

MURCHADH: Tha mise sgìth.

(Clachan)


[TD 104]

CALUM: Mathà chan e na rinn thu.

MURCHADH: Cha mhór gun dh’ith sinn dad an diugh ’s cha mhotha chaidil mi bho raoir.

CALUM: Chan’eil thu sguir a chadal.

MURCHADH: Tha thu fhéin a’ cadal troimh an là... Chaidil thu fad a’ là ’n dé.

(A’ chaora ’s an t-uan)

CALUM: Bha an t-uisge muigh... fhliuch mi mi-fhìn dà uair ri tighinn sìos chun fhaing le feur... Tà cha tàinig thusa sìos le pioc.

MURCHADH: Bha mi airson a marbhadh neo a leigeil as.

CALUM: Na gabh ort e... (Stad) Tha mise cadal troimh ’n là bho nach leig mo mhionach cadal dhomh troimh ’n oidhch’.

MURCHADH: Cha mhotha bhios mo cheann-sa gort ’nam chadal.

CALUM: Cionnas tha fios agad, nach’eil e gort ma tha thu ’na do chadal?

MURCHADH: Dhùisgeadh e mi nam biodh e gort...

(Stad)

Carson a tha ’n càrnan? (Stad) Tha sinn air làithean a thoirt ris... Carson?

CALUM: (A’ tarruing as) <eng>Sacred to the Memory of Murdo<gai>...

MURCHADH: <eng>Shut-up!<gai>... Ma chanas tu sin tuilleadh cha tog mi an càrnan còmhla riut.

CALUM: ’S nach fhalbh thu mathà... (Stad) ’Se is fheàrr na bhith cluiche air na <eng>draughts<gai> agads’ co-dhiù.

MURCHADH: Cha chluich thusa còmhla rium air na <eng>draughts<gai> gu-tà.

(Clachan)

CALUM: Chan e <eng>draughts<gai> a th’ann.

MURCHADH: ’Se.

(A’ chaora ’s an t-uan)

CALUM: Sligean mhaorach an àite <eng>draughts<gai>... Creag le marcaichean oirre, an àite bòrd.

MURCHADH: Tha sin cho math ri <eng>draughts<gai>... ’s iad is fheàrr na na marcaichean agads’... a’ deanamh <eng>calendar.<gai>

(Clachan)

CALUM: ’Se th’anns a’ chalendar ach rud feumail.

MURCHADH: Chan’eil thu ’ga dheanamh a chula là... ’s chan’eil fhios dé latha th’ann.

CALUM: Tha.


[TD 105]

MURCHADH: Chan’eil.

(Tàrmachan na tuinne)

CALUM: Chopaig thusa na marcaichean agams’, airson do bhòrd dhraughts.

MURCHADH: Dé mu dheidhinn na sligean... dusan slige mhór agus dusan bheag... chruinnich mi iad ’s cha chluich thu...

(Clachan)

CALUM: Chluich mi <eng>draughts<gai> còmhla riut.

MURCHADH: Aon uair... chluich thu aon uair ’s bhon a chaill thu an <eng>game<gai> cha chluich thu tuilleadh.

(Tàrmachan na tuinne)

CALUM: Cha chaomh leam <eng>draughts.<gai>

MURCHADH: Cha toigh leat-sa dad ach a bhith shìos ann a Fianuis... (A’ tionndadh) a’ falbh a measg na faoileagan a’ deanamh <eng>Napoleon<gai> ’s rudan mar sin.

CALUM: (Ard) ’N dean mi <eng>Napoleon<gai>?

MURCHADH: Cha dean... (Cabhagach) togaidh sinn an càrnan.

CALUM: (A’ falbh. Ard) ’S mise <eng>Nelson<gai>.

MURCHADH: Cha tu.

(A’ chaora ’s an t-uan)

CALUM: (Pìos as. Ard) ’S mi... tha mi anns a’ <eng>Navy.<gai>

MURCHADH: (A’ smaoineachadh) Chunnaic mise bruadar a raoir, ’s bha mi anns a’ <eng>Navy<gai>... Aig an toiseach aice bha mi ann a’ fón-box agus mi... glaiste ’na bhroinn.

(Na ròin ag éigheachd)

Chan fhaighinn a mach as... Bha mi ag éigheach ’s cha chluinneadh duine mi... ’s bha mi gus mo thachdadh ’s chan fhaighinn a mach...

(Ni na ròin air an socair)

Agus an uair sin smaoinich mi gu fónainn cuideigin... ach cha robh fhios agam có thuige... ’s mu dheireadh smaoinich mi... gu fónainn chun a’ Chruthaidhear...

(Na ròin ag éigheachd)

CALUM: Chun a’ Chruthaidhear?

MURCHADH: Dh’fhón mi thuige ’s thòisich...

(A’ chaora ’s an t-uan)

a’ fón ri ringeadh ’s a’ ringeadh...

(Ni na ròin air an socair)

’S an uair sin dh’fhón mi 999...

(Leigidh steàrnag trì screadan)


[TD 106]

’s thuirt mi gu robh mi ag iarraidh dhachaidh... ’S chuir iad <eng>ambulance<gai> g’ am iarraidh... ’s an uair sin bha an <eng>ambulance<gai> aig muir mar bàta a’ <eng>Navy<gai> ... ach bha a’ fón-box ri tighinn...

(Na ròin an àirde)

as mo dhéidh...

(Na ròin sìos)

’s chaidh an <eng>ambulance<gai> ’na <eng>submarine<gai> an uair sin ach...

(Na ròin an àirde)

bha a’ fón-box as déidh shìos fo’n mhuir...

(Na ròin sìos)

Ach an uair sin, chaidh an <eng>ambulance<gai> ’na h-aeroplane agus sgéith i bhos cionn na mara... ’S leig sinn <eng>bomb<gai> sìos... ’s chaidh a’ fón-box fodha...

(Steàrnag)

CALUM: Chan’eil sgot aig an aisling sin.

MURCHADH: Dhùisg mi ’s bha fuachd orm.

CALUM: Tha fuachd òirnne a chula oidhche.

(Stad)

(A’ falbh. Ard) ’S mise <eng>Napoleon<gai>!... ’s tusa an t-each agam!

MURCHADH: (Ard) Chan e.

CALUM: (A’ tighinn, ’s e gàireachdain) ’Se... sìos leat.

MURCHADH: (A’ dol sìos) Togaidh sinn an càrnan.

CALUM: (Ard) Napoleon air an each!

MURCHADH: Bheir sinn feur dha’n chaora, ’s dha’n uan.

CALUM: (Ard) <eng>Vive la France!<gai>... ’S mi a’ <eng>general<gai> is <eng>powerful<gai> a th’air an t-saoghal... Tha chula seòrsa rud làidir agam... Tha <eng>aeroplanes<gai> agam... (A’ cumhad dha’n adhar) shuas ann a sin...

(Fharsbagan is steàrnagan)

<eng>Vive la bomber<gai> fharsbagan agus <eng>fighter<gai> steàrnagan...

MURCHADH: Tha mise fàs sgìth.

CALUM: (A’ tionndadh. Ard) Tha <eng>submarines<gai> agam... cluinn, shìos...

(Na ròin an àirde)

<eng>Vive la<gai> róin <eng>submarines<gai>... agus <eng>submarines<gai> mhóra eile...

(Na ròin sìos)

a’ falbh anns na tunnelan...

(A’ muir anns a’ gheodhaidh)


[TD 107]

<eng>Vive la nuclear<gai> mucan-mara...

(A’ chaora ’s an t-uan)

Agus <eng>ships... Well,<gai> chan’eil <eng>navy<gai> glé mhór agam fhathast... (A’ falbh) gu faic mi ’eil gion aca ann a fàire... (Pìos as. Eighe) Mhurchaidh!... Seall!... Steamar!

MURCHADH: (A’ tighinn ’na ruith) Té mhór gheal!

AN DITHIS (Ag éigheachd) Hai! Hai!

(Tòisichidh uisge trom)

CALUM: (A’ falbh) Tha i ’gar faicinn... cum ag éigheachd.

AN DITHIS: (Pìos as. Ard) Hai! Hai!

(Steàrnagan a’ sgriachail)

MURCHADH: (A’ tighinn) Tha i a’ gabhail seachad.

CALUM: Hai! Tillibh!

MURCHADH: ’Nam bitheamaid air a bhith shuas aig a’ bhaile, bhiodh iad air ar faicinn.

AN DITHIS: (A’ falbh. Ard) Hai! Hai!

(A’ chaora pìos air falbh)

CALUM: (Pìos as. Ard) Tha i ri dol a thionndadh!

(Stad)

MURCHADH: (A’ tighinn) Chan’eil.

CALUM: Chi iad sinn.

AN DITHIS: (A’ falbh) Hai! Hai!

(Steàrnagan)

MURCHADH: (A’ tighinn) Chan fhaic iad sinn shìos ann a seo.

(Stad)

AN DITHIS: Hai! Hai!

(Steàrnagan)

CALUM: (Ris fhéin) Gu sealladh e orm... nach bochd nach fhaiceadh iad sinn...

(Stad)

(A’ falbh) Hai! Tha sinne ann a seo!

MURCHADH: (Air a chlaoidh) Faodaidh tu sguir. Chan fhaca iad idir sinn.

CALUM: (A’ tighinn) Nam prosbaigeadh iad chitheadh iad...

(Ard) Hai! Hai! ai! ai!

(Steàrnagan)

MURCHADH: Ma phrosbaig iadsan... chan fhaca iad duine... Bha am baile falamh.

CALUM: (Tionndadh air falbh. Ris fhéin) Tha i deanamh air a’ Charbh... Biast de <eng>Norwegian<gai> mór geal...


[TD 108]

MURCHADH: (A’ briseadh air) Chan fhaigh sinn as a seo gu bràth.

CALUM: (A’ falbh. Ard) Hai! ai! Hai! ai!

(Steàrnagan)

MURCHADH: (A’ gal) Tha am biadh againn gu bhith ullamh...

(A’ chaora ’s an t-uan, pìos math air falbh)

<eng>tins<gai> de rudan nach toigh leinn.

CALUM: (Pìos as. Fhathast ag éigheachd) Tillibh! Tha sinne ann a seo!

(Steàrnagan)

MURCHADH: (A’ gal) Tha Chaluim... agus bithidh.

(Stad)

CALUM: Thugainn a Mhurchaidh... thugainn suas chun a’ bhaile ’s an t-uisge air drùidheadh oirnn... (Stad) Thugainn... (A’ tionndadh air falbh) Seall cho fada air falbh ’s a tha’n <eng>Norwegian<gai> mu thràth.

* * *

(Broinn tighe. Fosglaidh dorus-a-muigh; dùinidh e)

MAIREAD: Hello Leóbaig... trobhad a steach.

LEOBAG: (A’ tighinn) ’Eil do mhàthair a stigh?

MAIREAD: Chan’eil... carson?

LEOBAG: Bean Aonghais a chuir sìos mi.

MAIREAD: Màthair Chaluim Bhig?

LEOBAG: Seadh.

MAIREAD: Suidh... Chan fhada gun tig i.

LEOBAG: Well faodaidh tu fhéin innse dhi... tha tigh-faire gu bhith ann an tigh Aonghais a nochd... airson Calum Beag.

MAIREAD: Carson a tha iad ri cumail tigh-fhaire a nis?

LEOBAG: Chan’eil fhios againn... ’Se Di-màirt a th’ann agus ’s ann air Di-màirt a chaidh am bàthadh... Well, air oidhche Luain tha mi creids’.

MAIREAD: Dé na tha bhuaidhe nis?

LEOBAG: Cóig seachdainnean an diugh.


[TD 109]

MAIREAD: Mo chreach, ’eil na tha sin bhuaidhe?

LEOBAG: Sin a chuala mise Anndra ri ’g radha a chianamh.

(Stad)

MAIREAD: Nach’eil e neónach... saoilidh tu gum bi e air a’ chlass againn ’n uair a théid a’ sgoil a steach air ais.

LEOBAG: Cha bhi gu-tà... cha bhi e air a’ chlass againn tuilleadh.

MAIREAD: Bha dùil agam gu robh e dol a sgoil Steòrnabhaigh co-dhiù, ’s gun phassaig e an <eng>qualifying.<gai>

LEOBAG: Cha leigeadh a mhàthair ann e... Bha i ’g radha gu robh e ro òg.

MAIREAD: (Stad) ’Se a mhàthair a bu <eng>strict<gai> air gu léir... ’S i bu mhiosa na athair.

LEOBAG: Cha robh e eòlach aig a’ chladach ann... ’s beag an t-ionghnadh ged a chaidh a bhàthadh... ’Se iongantas a bh’ann gun d’fhuair e sìos chun a’ bhreakwater an oidhch’ ud... Mur a biodh gun dh’iarr Bean Iain Duibh air a dhol sìos còmhla ris an Uibhisteach...

MAIREAD: Chan fhaca mi esan idir.

LEOBAG: Duine <eng>cheeky<gai>... Cha robh e cho <eng>shy<gai> ri Calum Beag...

MAIREAD: Cha mhór gun bhruidhinn Calum Beag rium a riamh ’na aonar... chan ann mar thusa Leóbaig, le do ghàire beag liugeach ’nuair a dheanadh an <eng>teacher mistake<gai> air a’ bhòrd.

LEOBAG: ’S beag an t-ionghnadh ged nach do phassig sinne an <eng>qualifying.<gai>

MAIREAD: Cuin a tha thu dol g’a fàgail?

LEOBAG: Cho luath ’s as urrainn dhomh... <eng>the sooner the better.<gai>

MAIREAD: ’S ri dol a sheòladh?

LEOBAG: Gun <eng>doubt.<gai>

MAIREAD: Tha thu ceart gu leòr... ’s ann ’s a dheidhinn fhìn nam b’e balach a bhiodh annam.

LEOBAG: Bha mi fhìn agus Calum Beag ri dol a sheòladh còmhladh ’nuair a bhiodh sinn seachd deug.

(Stad)

MAIREAD: An truaghan bochd.

LEOBAG: Chula uair a bha mi anns an tigh aca a riamh, bheireadh e mach <eng>album<gai> làn stampaichean, ’s ruitheadh e air a chula <eng>page<gai> ri sealltainn ris na h-àiteachan g’an robh sinn ri dol.

MAIREAD: Bha e collectadh stampaichean, a robh?


[TD 110]

LEOBAG: Dh’fhaodadh tu radha... Na faiceadh tu sud... tha mi smaoineachadh gu robh a mhàthair ri toirt dha crùn anns an t-seachdainn airson stampaichean <eng>foreign<gai>... ’s chanadh i ’n còmhnaidh, cha téid na sheòladh, théid thu steach ri ceàrd... Cha robh fios aig an truaghan dé bh’ann an ceàrd... ach duine bhios a’ falbh le peilichean.

(Ni iad gàire)

MAIREAD: Bha e glé mhath anns a’ sgoil.

LEOBAG: ’S beag an t-ionghnadh... na faiceadh tu na bha an duine ud ri leughadh... leabhraichean <eng>daft<gai> mu dheidhinn a chula càil. Bhiodh e faighinn feadhainn bhon <eng>travelling library<gai> mu dheidhinn cogadh, ’s an t-arm ’s <eng>rubbish<gai> mar sin... ’S bhiodh e rithist ri deanamh saighdearan leis fhéin... Mar duine anns a’ chreithil.

MAIREAD: Bha e mì-lucky co-dhiù.

LEOBAG: Dh’fhaodadh tu fhéin a radha mì-lucky... ’S cha shnàmhadh e stròc gus bith a snàmhadh an duine eile bha sud.

MAIREAD: ’S iongantach gu snàmhadh.

LEOBAG: Ged a shnàmhadh, am bitheach... tha an <eng>current<gai> gu math làidir a mach an tràigh... ’s dòcha gur ann an Arcaibh a thogas iad ceann.

MAIREAD: O éisd a Leóbaig, ’s gun sgot agad.

LEOBAG: Nach’eil agam... fuirich ach a faic thu. Bha Calum fhéin ag innse dhomhsa trup mu dhuine a shad botul dha’n mhuir an àiteigin a seo, agus chaidh fhaighinn ann an Arcaibh no’n àiteigin...

MAIREAD: (Stad) ’Eil thu cumhad <eng>forward<gai> ri dhol chun nan classaichean àrda?

LEOBAG: Chan’eil na <eng>forward<gai>... Cha bhi ann ach an aon rud...

MAIREAD: Chan e. Bidh <eng>Science<gai> is... <eng>French<gai> is <eng>Cookery<gai> is rudan ann.

LEOBAG: Tut... de an dólas feum tha sin?

(Stad)

MAIREAD: Cha bhi duine anns a’ bhaile air a’ chlass ach sinn fhìn a nis.

LEOBAG: Cha bhi na air na <eng>secondaries<gai> gu léir.

MAIREAD: O well, cha bhi.

LEOBAG: Chan’eil duine seo ach gràisg is bodaich... ’S bidh a chula duine de na bodaich shuas a sud a nochd... ’S cha mhór gun aithnicheadh duine aca Calum Beag... (Stad) Bidh


[TD 111]

daoine an còmhnaidh ri gal ’nuair a bhios tu marbh... ’s chan’eil fhios aca có th’annad ’nuair a tha thu beò.

MAIREAD: Ist a Leóbaig ’s tu mar na faoileagan.

* * *

(Tha iad shuas air an Tóbha)

MURCHADH: Tha ghrian cho blàth... Tha mise air a chula stiall aodaich a chur dhiom.

CALUM: (A’ tighinn) Tha’s mise... Cha bhi a’ ghrian fada ’gan tiormachadh.

MURCHADH: (A’ cumhad Chaluim) Ah! Ha! Hai!

CALUM: Ha! Hai! Tha’s ort fhéin mathà.

(Tha iad a’ gàireachdain)

Tha seo math... (A’ falbh) Thugainn a shnàmh no rudeigin.

MURCHADH: (A’ falbh) Chan urrainn dhomhsa snàmh.

CALUM: Chan urrainn na dhomhsa... Thugainn a réisd a chluich <eng>skip<gai> gus nach fhàs sinn fuar bhon a tha sinn lurmachd... <eng>“Easy osy broken osy... easy osy out. Easy osy broken osy... easy osy out.”<gai> (A’ falbh) Tha i ortsa.

MURCHADH: (Pìos as. A’ gàireachdain) Tha i ortsa.

(Tha iad a’ ruith timcheall)

CALUM: (Gàire) Orts’ air ais...

(Stad) Chleachd sinne bhith deanamh siud anns a’ sgoil uaireigin.

(Ard) Tha am <eng>play<gai> seachad … (Ri Murchadh) Ni sinn <eng>class-room<gai> …

(Ard) Mise an <eng>teachar!<gai>

MURCHADH: (A’ gàireachdain) Gu-tà chan’eil aodach ort.

CALUM: Dé’n deifir... <eng>Teachar<gai> lurmochd!

(Tha iad a’ lachanaich)

Murdo MacDonald!

MURCHADH: <eng>Present.<gai>

CALUM: <eng>What do the scriptures principally teach?<gai>

(Tha iad a’ lachanaich ’s a’ leum timcheall)

Chan’eil fiù ceistean agaibh ann an Uibhist.

MURCHADH: (Gàire) Feumaidh aodach a bhith ort... (Stad)

CALUM: (Pìos as) Tha thusa <eng>bow-legged.<gai>

MURCHADH: Tha ’s tu fhéin.


[TD 112]

CALUM: (A’ tighinn. Le strann ’na ghuth) <eng>Howdy partner... you low-down rat... I’ll give you till sundown to mosey right back down that dirt-track out of town.<gai>

MURCHADH: (A’ gàireachdain) <eng>O.K. Sheriff<gai>... Tà, bi aodach air <eng>cowboys<gai> an còmhnaidh.

CALUM: (Le strann) Well, Murchadh <eng>boy<gai>... Tha mise dol gu California a dh’fhaighinn deise dhomh fhìn... bhon a dhrùidh air an té a bh’agam.

(Tha iad a’ lachanaich)

(Gun strann) Ist... ist a nis... (Le strann) Agus tha thusa tighinn còmhla rium... ’S tusa <eng>Ringo<gai> an cù.

MURCHADH: (Gàire) Cha mhi.

CALUM: (Strann) Ringo trobhad... (Gun strann) dean <eng>woof! woof!<gai>

MURCHADH: (A’ tighinn) <eng>Woof! Woof!<gai>

CALUM: (Gun strann) 'S dean grr! grr!

MURCHADH: Grr! grr!

(Lachanaich)

CALUM (A’ tighinn, le strann) Tha mise ’gad’ fhàgail anns an tigh seo. (Gun strann) Tòisich ri comhartaich.

MURCHADH: (Ard) Woof! Woof!

CALUM: (A’ falbh. Strann) Théid mi steach dha’n bhùth seo... ’Eil deis agaibh dha <eng>cowboy<gai>... Tapadh leibh... (Gun strann) Chuir mi an deis orm... ’s seo mi ri tilleadh... (A’ tighinn. Strann) Well <eng>Ringo<gai>, dé do bheachd air mo dheis ùr?

MURCHADH: Grr! grr!

(Lachanaich)

CALUM: (A’ tighinn, le strann) Tha mise ’gad fhàgail anns an tigh seo. (Gun strann) Tòisich ri comhartaich.

MURCHADH: (Ard) <eng>Woof! Woof!<gai>

CALUM: (A’ falbh. Strann) Théid mi steach dha’n bhùth seo... ’Eil deis agaibh dha <eng>cowboy<gai>... Tapadh leibh... (Gun strann) Chuir mi an deis orm... ’s seo mi ri tilleadh... (A’ tighinn. Strann) Well Ringo, dé do bheachd air mo dheis ùr?

MURCHADH: Grr! grr!

(Lachanaich)

CALUM: (Strann) O well, cuiridh mi dhiom i... ’s cuiridh mi orm an té aosd.

MURCHADH: <eng>Woof! Woof!<gai>

(Lachanaich. Stad)

CALUM: (A’ tighinn. Ard) Mise air mullach an Tóbha!

MURCHADH: (A’ tighinn) Tha ’s mise.

CALUM: (Ard) Dé an talamh a tha seo?

MURCHADH: ’Se seo Eilean Rònaidh.

(Eun-crom a’ dol seachad)

CALUM: Cà ’eil sin?

MURCHADH: Chan’eil fhios agam.

(Tha iad a’ gàireachdain)


[TD 113]

CALUM: Có tha fuireach air an eilean seo?

MURCHADH: Mi fhéin ’s tu fhéin.

CALUM: (Ri Murchadh) Dean ceart e.

MURCHADH: Mi fhéin, ’s tu fhéin agus eòin agus ròin agus caoraich... ’s caora agus uan glaiste anns an fhaing.

CALUM: Có ghlas iad?

(Dà thrìleachan)

MURCHADH: Ghlas sinne... Tha sinn ri dol g’am marbhadh gus am bi biadh againn.

CALUM: (A’ falbh. Ard) Tha mi sgéith mar... isean. (A’ tighinn) ’S ri snàmh anns a’ mhuir. (A’ falbh) Seall a Mhurchaidh... mar <eng>torpedo... Zoom! Zoom!<gai>

MURCHADH: (Pìos as) Chan’eil an t-aodach againn tioram fhathast.

CALUM: (A’ tighinn) <eng>Zoom!<gai>... Mise <eng>Commander Submarine.<gai>

MURCHADH: <eng>Howdy partner.<gai>

CALUM: <eng>Sprechen sie Deutsch?<gai> (Air a’ fón!) <eng>Herr Kapitan MacKay speaking<gai>... An tu tha siud <eng>First Mate MacDonald.<gai>

MURCHADH: ’S mi.

CALUM: <eng>Sprechen... up periscope... steady as she goes... sprechen de sprechen... Herr Kapitan Sprechen... I see ship<gai>... steamar mhór gheal anns a’ <eng>pheriscope... Herr First Mate MacDonald?<gai>...

(Fharsbag)

MURCHADH: <eng>Here sir!<gai>

CALUM: <eng>Prepare number one<gai>... tha sinn ri dol g’a cur fodha... <eng>number one torpedo... Fire... Zoom... Shsh! Shsh! Shshs! Boom! Well done!<gai> Bhual sinn i <eng>midships<gai> agus chan’eil sgeul oirre... <eng>Down periscope.<gai>

MURCHADH: <eng>Yes sir.<gai>

CALUM: <eng>Sprechen... up periscope<gai>... Tha mi cumhad téile... <eng>Vive la sprechen<gai>... té ghlas dhe’n trup seo... <eng>F.C. Vigilant<gai>... Mnn, seòrsa de <eng>fishery cruiser<gai> cha chreid mi... <eng>Herr First Mate MacDonald<gai>...

(Dà thrìleachan)

<eng>Prepare Torpedo number two... sprechen... sprechen... Fire!... Zoom. Shsh! Shsh! Shsh! Bang!<gai> Bhuail sinn anns... an <eng>engine room<gai> i... <eng>No survivors<gai>... Gheibh mi an <eng>iron cross<gai> co-dhiù... (Cabhagach) Chan’eil an còrr <eng>torpedos<gai> againn... feumaidh sinn falbh dhachaidh.


[TD 114]

MURCHADH: Thugainn mathà.

(Eòin-chrom)

Tha mo cheann-sa ri fàs gort.

(Stad)

CALUM: (A’ tionndadh air falbh) Chan’eil aon sgeul air a’ steamar. (Stad) Chan’eil càil ri fhaicinn air a’ mhuir gu léir.

MURCHADH: (A’ tionndadh) Sian ach Sùlaisgeir agus Gealldruig Mhór.

CALUM: Tha a’ muir cho math ’s a ghabhas... Cha chreid mi gu faca mi e cho math bho thàinig sinn a seo.

MURCHADH: Chan fhaic thu Tir Mór idir... Shaoileadh tu gu faiceadh tu an Carbh ’s a’ là cho math.

CALUM: Chan e là buileach <eng>clear<gai> a th’ann an déidh sin.

(Stad)

MURCHADH: ’Nam biodh sinn air a bhith shuas ann a seo air an Tóbha... saoil a robh iad air ar faicinn?

CALUM: ’S dòcha gu robh... Có aige tha fios?... Chaidh i seachad gu math faisg air ceann a deas an eilein co-dhiù.

(Stad)

MURCHADH: ’S tha seachdainn bho chuir sinn a’ mhessage air falbh... ’N dùil a faigh duine e?...

(Fharsbagan)

CALUM: ’S dòcha gu faigh... Có aige tha fios? (Stad) Ach tha droch eagal orm.

MURCHADH: Tha agus ormsa... Cha robh am botul againn dìonach gu leòr... gheibheadh a’ sàl ’na bhroinn...

CALUM: (A’ falbh) ’N dùil na thiormaich an t-aodach againn?

MURCHADH: Cha do thiormaich fhathast... Ach tha ghrian cho teth... tha i deanamh mo cheann gort.

CALUM: (A’ tighinn) Fhalbh sìos dha’n bhothaig mathà... ’s laigh greis anns a’ <eng>sleeping bag<gai>... ’s bheir mi fhìn sìos an t-aodach ’nuair a bhios e tioram.

MURCHADH: ’S dé tha thu fhéin ri dol a dheanamh?

CALUM: Théid mi cuairt sìos còmhla ris a’ chaora ’s an t-uan... gu faic mi an ith iad càil.

MURCHADH: Cuin a dhith thu fhéin càil?

CALUM: Dh’ith mi pìos <eng>spam<gai> anns a’ mhadainn... ’s tha mi air a bhith ag ithe duileasg bho’n uair sin... Bheir mi suas faochagan a rithist is bruichidh sinn iad.

MURCHADH: ’S iad is fheàrr na maorach co-dhiù.


[TD 115]

CALUM: (Aotrom) Ith thusa maorach is duileasg ’s fàsaidh do cheann gu math.

MURCHADH: Mathà chan’eil iad ri deanamh do mhionach fhéin gu math.

(Buthaid)

CALUM: Tà ni iad... fuirich ach a faic thu.

MURCHADH: (A’ tionndadh) ’Eil fhios agad air a’ seo... chan’eil uiread de dh’eòin ann a seo shuas agus a b’àbhaist.

CALUM: Bidh iad ri migrateadh, tha mi creids’.

(Buthaid a rithist)

MURCHADH: Tha mi’n dòchas nach fhalbh iad gu léir.

CALUM: Chan fhalbh na bloigh.

MURCHADH: ’N dùil a falbh na ròin?

CALUM: Chan’eil fhios a’m... Chan fhalbh na caoraich co-dhiù.

MURCHADH: Sin na th’air d’aire an dràsda... A’ chaora agus an t-uan... agus togail a’ chàrnain shìos.

CALUM: Se sin is fheàrr na bhith ’na mo laighe anns a’ bhothaig fad na h-ùine.

MURCHADH: Dé mu dheidhinn Liathan, a’ ròn air a robh thu a’ dol a bhreith?

(Eòin-chrom)

CALUM: Ach... tha iad ro fhiadhaich.

MURCHADH: Tha mo ghuaillean-sa a’ fàs dearg anns a’ ghréin.

CALUM: ’S fheàrrd’ thu sin... tha a’ ghrian math dhut.

(Stad)

MURCHADH: Tà ma loisgeas i thu gheibh thu <eng>sunstroke.<gai>

CALUM: Chan fhaigh sinne gion a <eng>sunstroke<gai> anns a’ bhothaig bheag dhorch ud.

MURCHADH: Bidh adan móra air daoine airson <eng>sunstroke.<gai>

CALUM: Bha té aca air <eng>Albert Schweitzer.<gai>

MURCHADH: Có tha sin?

CALUM: Duine bh’anns a’ chlass againn.

MURCHADH: Abair ainm air duine... ’n ann á Nis a bha e?

CALUM: (Gàire) Ist... dealbh a bh’ann... air a’ bhalla, amadain.

(Stad)

MURCHADH: ’Se seo là cho brèagha ’s a bha seo.

CALUM: <eng>Horizon<gai> fuar falamh... Chan’eil fhios cuin a thig an ath thé.

(Fharsbag)


[TD 116]

MURCHADH: ’S dòcha gun tig a màireach... Feumaidh sinn a bhith coimhead... Bha sinn air sguir a choimhead a mach airson bàtaichean.

CALUM: Cha robh móran bhàtaichean ann co-dhiù.

MURCHADH: Dheanadh aonan aca an gnothach dhuinne.

(Stad)

CALUM: Well... Tha mise ri dol a ruith sìos chun na fainge an dràsda... agus buainidh mi faochagan...

MURCHADH: (A’ tionndadh) Bheir mi leam m’ aodach... tha e tioram gu leòr.

CALUM: (A’ falbh) Chan’eil mise ri dol a chur orm, fhathast. (Stad)

MURCHADH: (Pìos as) Chaluim!

CALUM: (Pìos as) Dé?

MURCHADH: (Pìos as. Ard) <eng>Vive la sprechen!<gai>

CALUM: (Pìos as. Ard) Dèan as... neo tòisichidh mi ort le na clachan.

(Falbhaidh iad, a’ gàireachdain)

* * *

(A muigh. Ann an tigh faisg air làimh tha iad a’ seinn aig na leabhraichean. An tigh-fhaire. Pìos as tha cù a’ comhartaich)

* * *

(A muigh. Aig a’ bhothaig. Druidean is eòin-chrom ri’n taobh)

CALUM: Gabh thusa fear a nis... fear sam bith.

MURCHADH: Ma ghabhas mise fear bidh mo cheann nas gort na tha e.

CALUM: Cha bhi na gort... siuthad... fear ’s am bith á Uibhist.

MURCHADH: Dìreach aon rann?

CALUM: Aon <eng>verse,<gai> mar a ghabh mi fhìn...

MURCHADH: (A’ seinn air a shocair)

“Théid mi fhéin ’s mo chailinn donn
A dh’Uibhist bhòidheach fada thall,
Bidh sinn deònach còmhnaidh ann
A measg nan gleann ’s nam machraichean.”

(Stad)


[TD 117]

[Dealbh]


[TD 118]

’Eil thus a dol a ghabhail fear eile?

CALUM: ’Nuair a ghabhas mise rann de dh’aon, tòisich thus’ air fear eile anns a’ spot...

MURCHADH: Siuthad mathà.

(Curracag pìos air falbh)

CALUM: “Chi thu ’n t-àit’ san deacha m’àrach
Mun do dh’fhàs mi gu bhith mór,
Canaidh tu gur baile brèagha
Lìonal, ann an Eilean Leódhais.”

MURCHADH: “Seinnidh mi dàn do dh’Eilean mo ghràidh
Far an d’fhuair mi m’àrach ’nuair bha mi ’nam phàisd
Far am bi mo chridhe gu deireadh mo là
An Eilean Uibhist an eòrna.”

CALUM: “Tha fasan aca ’n còmhnaidh
An Leódhus beag mo mhiann
Bhith ri buain na mònach
’Nuair bhios an treobhadh deant’,
A’ cur a’ chruidh gu mòintich
’S a’ còmhnaidh air an t-sliabh
’Gam buachailleachd ’s na leòidean
’S gam bleoghan leis an fheur.”

MURCHADH: “Holibheag hilibheag hó-ail-il ó
Hoilibheag hilibheag hó-ro ì
Hoilibheag hilibheag hó-ail-il ó
Smeòrach le Clann Dòmhnaill mi.”

(Thig luchd air Murchadh)

CALUM: (Càirdeil) Dé tha ceàrr?

MURCHADH: Chan’eil dad.

(Stad)

CALUM: Dé ’n t-amhran a bha sud?

MURCHADH: Chan’eil fhios agam... bhiodh mo mhàthair ’ga ghabhail an còmhnaidh.

CALUM: (Cabhagach) Gabhaidh mise fear.

“Ged is math a bhith seòladh
’S olc a tha e ’gam chòrdadh
’S mór gum b’fheàrr a bhith ’m Bòstadh
Cur an eòrn’ anns a’ raon.”

MURCHADH: Tha’n t-acras orm fhéin a nis.

CALUM: ’S beag an t-ionghnadh... cha mhór gun dh’ith thu gion de na faochagan.


[TD 119]

Cha chreid mi nach téid mi steach ’s gu fosgail mi <eng>tin<gai> de rudeigin. (A’ falbh) Fuirich gu faic sinn dé th’air fhàgail.

CALUM: (Ris fhéin) Teich leis.

(Stad)

MURCHADH: (A’ tighinn, ri leughadh) <eng>Macaroni and cheese<gai>... cha chreid mi nach fhosgail mi sin.

CALUM: Cha chuir mi mo chorra mheur air.

MURCHADH: Well... ithidh mise e leam fhéin... (A’ tionndadh) Dé eile th’ann?... <eng>Sardines<gai>... ’eil thu ag iarraidh <eng>sardines?<gai>

CALUM: Chan’eil mi ag iarraidh càil... Dh’ith mi faochagan.

MURCHADH: Chan e biadh tha sin ann.

CALUM: ’Se is fheàrr na <eng>macaroni and cheese<gai>... Cha bhiodh e shìos agam ’nuair a bhithinn ri cur a mach rùchd mo chaolanan.

MURCHADH: Tha ravioli ann... Dà <eng>tin tripe and onions.<gai>

CALUM: Ith fhéin an fheadhainn sin.

MURCHADH: <eng>Mixed pickle.<gai>

CALUM: Fhalbh leotha.

MURCHADH: (A’ leughadh) <eng>Mixed pickle... pure salt vinegar... cauliflower... onions... gherkins... spices... acetic acid. Mixed pickle<gai>... fhios carson tha sin?

CALUM: Chan’eil beachd sam bith agam.

MURCHADH: A fiach sinn iad?

CALUM: Gu dearbha fhéine chan fhiach.

MURCHADH: Tha mise dol a dh’itheadh <eng>macaroni and cheese<gai>... tha ceithir tinichean ann dheth.

CALUM: (A’ smaoineachadh) Nach bochd nach robh dubhan agus streang agam... ach a faigheadh sinn saoidheanan is cudaigean...

(Stad)

MURCHADH: Dé mu dheidhinn nan eun... tha móran aca nach do dh’fhiach sinn...

CALUM: Tha iad ro dhuilich am bruich... tha iad ri caitheamh a’ ghas ... ’s chan’eil na tha sin air fhàgail.

MURCHADH: Tut, tha gas gu leòr ann... ’se am biadh a tha ri fàs gann... Dé mu dheidhinn teine a dheanamh a muigh le fiodh agus ceip... agus eun na dhà a bhruich ann an té de na praisean móra?

CALUM: Chan’eil fiodh ann.


[TD 120]

MURCHADH: Na bocsaichean.

CALUM: Dé ma thig e?

MURCHADH: Well mathà... puist na faing.

CALUM: Tha sinn ri deanamh feum de phuist na faing... Tha iad ri cumail a stigh a’ chaora ’s an t-uan... ’s co-dhiù cha chuireadh <eng>lighter<gai> na <eng>stove<gai> thuige teine le maidean.

MURCHADH: Cuin a tha sinn a dol a mharbhadh na caora no an t-uan?

(Stad)

Bhiodh feòil uain farasd gu leòr a bruich air a’ ghas, agus bhiodh biadh gu leòr againn... Tha <eng>two hundred and thirteen<gai> de chaoraich anns an eilean...

CALUM: <eng>Two hundred and fourteen,<gai> leis an té a th’anns an fhaing.

MURCHADH: Marbhaidh sinn an t-uan... ’s leigidh sinn as a’ chaora.

CALUM: Cha leig... Cha leig sinn as a’ chaora idir. (Stad) ’Se th’anns a’ chaora ach piatan.

MURCHADH: Chan e na piatan... Thug sinn dà là ’ga cuir dha’n fhang... agus tha mise dol g’a marbhadh... Feumaidh sinn i airson biadh...

(Stad)

CALUM: Cionnas a mharbhadh tu i?

MURCHADH: Chan’eil fhios agam.

(Stad)

CALUM: Chan’eil na agams’.

MURCHADH: Bidh butchairean a’ crochadh chaorach.

CALUM: Tà tha iad marbh an uair sin.

(Pàraig)

MURCHADH: Tha e fàs dorch... Cluinn na mucan bheathaichean ud a’ tòiseachadh ri tighinn.

CALUM: Feumaidh mise dhol sìos chun na faing mas fhàs e dorch. (A’ falbh) Chan’eil fhios carson nach’eil iad ag ithe an fheòir a tha mi ri toirt dhaibh.

(Na steàrnagan ’s na ròin a’ dol nas àirde. Caora is uan)

CALUM: (A’ tighinn air a shocair) Trobhad gircir... trobhad gircir (Stad) Trobhad gircir...

(A’ chaora)

Carson nach’eil thu ag ithe ’n fheòir? (Stad) Ith a’ feur ’s bheir mi... rud eile thugad a màireach... trobhad baaa!... gircir...

(Pàraig)


[TD 121]

feumaidh mi ainm a thoirt oirbh.

(An t-uan)

’S tusa... dé bheir mi ortsa?...

(Steàrnag ’son greis bheag)

’s tusa Topsy... gircir Topsy... Chan fhada gus an aithnich thu d’ainm fhéin...

(Na ròin)

tha sgrogagan math adhaircean ort mu thràth.

(An t-uan)

Topsy a bhalaich...

(Pàraig)

carson a tha thu cho fiadhaich?...

(A’ chaora)

’s dé an t-ainm a bheir mi air do mhàthair?...

(An t-uan)

dìreach Màthair. (Thig luchd air) Trobhad Màthair... ith a’ feur gus am bi thu gu math... Fàsaidh tu tinn mur a h-ith thu do bhiadh... Trobhad gircir... mus fhaigh Murchadh crosd sibh...

(Na ròin)

dol g’ar marbhadh... marbhaidh mise esan an toiseach...

(Steàrnag)

mo Thopsy... nach trobhad thu thugam...

(A’ chaora)

trobhad Topsy ’s gun toir mi thu suas do’n bhothaig... gircir Màthair... trobhad a Mhàthair is ith do bhiadh...

(Pàraigean)

trobhad le do chloimh... ’s tu cho fiadhaich... nach bi thu <eng>friendly<gai>...

(A’ chaora)

a màireach théid mi steach dha’n fhaing còmhla ruibh...

(Steàrnag gu math faisg)

Topsy còir... trobhad baaa... trobhad a Mhàthair...

(An t-uan)

trobhad a Mhàthair... (A’ briseadh air)

(Pàraigean is ròin)

trobhad a Mhàthair... (A’ rànail)


[TD 122]

[Blank]


[TD 123]

VI

AN DEIMHIS


[TD 124]

[Dealbh]


[TD 125]

(Anns a’ bhothaig. Na h-eòin a muigh. Tha an teine thuige. Pana is cupain)

MURCHADH: Chaluim! … Dùisg. (Stad) Siuthad. Dùisg a Chaluim … sin cupan <eng>coffee<gai> ri do thaobh.

(Sìoda)

CALUM: (A’ dùsgadh) ’S tu tha’n àirde tràth an diugh a bharrachd air an àbhaist.

MURCHADH: Tha mise easgaidh an còmhnaidh.

(Stad)

CALUM: Càit a robh thu chianamh? … ’Nuair a dhùisg mi cha robh sgeul ort.

MURCHADH: (Ag òl) Chaidh mi cuairt.

(Sìoda)

CALUM: Cuairt? Chan’eil e mar fhasan agads’ a bhith ri dol cuairt cho tràth ri seo anns a’ mhadainn. (Ag òl) Robh thu ann a’ Fianuis shìos?

MURCHADH: Cha robh gu dearbh... Cha toigh leam Fianuis.

(Cuiridh e dheth an teine)

Bha mi thall aig an tobair ag iarraidh uisge.

(Stad)

CALUM: Faca tu càil?

MURCHADH: Chan fhaca.

(Stad)

CALUM: Tha cho math dhut a dhol a mharcaigeadh a’ chalendar seach gu bheil thu’n àirde.

MURCHADH: (Ag òl) Eirich agus marc fhéin e.

CALUM: ’Eil fhios agad có mheud marc a th’air a’ chloich sin a muigh?... Chunnt mi iad an dé. (Stad) Faisg air sia seachdainnean... ’N diugh Di-ardaoin nach e?

MURCHADH: Chan’eil fhios agam... (A’ falbh) Dé an deifir gu dé là th’ ann... (Pìos thall) An gabh thu <eng>mixed fruit<gai> a tha seo còmhla ris a’ choffee?

CALUM: Cha ghabh. Gabhaidh mi dìreach an <eng>coffee<gai> leis fhéin.

MURCHADH: (Pìos thall) Tha mise dol a dh’ ith rud de’n mhixed fruit seo cuideachd. (Stad) Tha <eng>mixed fruit<gai> math dhut.

CALUM: Ma tha dragh... (Ag òl) Cha mhór tha seo de shiùcar co-dhiù.

(Fuaim <eng>tin-opener<gai>)


[TD 126]

MURCHADH: (Pìos thall) Cha mhór gu bheil siùcar air fhàgail... Feumaidh sinn a bhith ’ga ghabhail gun siùcar as déidh seo.

CALUM: ’S fheàrr dhomh éirigh ’s a dhol sìos gu Fianuis.

MURCHADH: (Pìos thall) Bha dùil agam gu robh càrnan Sgéildige deiseil?

CALUM: ’S ann a tha mi dol sìos le feur chun na fainge.

MURCHADH: (A’ tighinn) Tha leathad Fianuis ro dhoirbh a bhith ’ga dìreadh... ’s fheàrr dhut fuireach anns a’ bhaile.

(Spàinn ann an canastair)

CALUM: Tha mi ri dol a dh’ fhiachainn ris a’ chaora agus an t-uan a thoirt suas ann a seo an diugh. Bha iad ’nan laighe fad an là ’n dé. Bidh iad nas fheàrr shuas ann a seo còmhla ruinn fhìn... (Ag òl) ’N toir thu dhomh <eng>hand<gai> leotha rithist a Mhurchaidh?

MURCHADH: (Ag ithe) Tha a’ chaora ’s an t-uan sin ri dol a bhàsachadh ’nan ònrachd... ’s tha e ro dhoirbh dhuinne bhith dol sìos chun na fang gun sguir le biadh, ’s gun iad ’ga itheadh co-dhiù... ’S fheàrr dhut a leigeil ma sgaoil... agus cha leig sinn a leas a bhith dol sìos a’ leathad as déidh sin, ’s sinn cho sgìth.

CALUM: Tà ma bheir sinn suas a seo iad, cha bhi againn ri dhol sìos a chula là.

MURCHADH: Eirich thusa, ’s théid sinn cuairt chun nan creagan an iar.

(Spàinn)

CALUM: Carson na creagan an iar?... Tha na h-eóin air falbh.

(Stad) Tha a chula càil ri falbh as a seo.

MURCHADH: Siuthad… fairichidh tu na’s fheàrr ’nuair a dh’ éireas tu.

(Stad)

CALUM: Chunnaic mi aisling mhì-chàilear a raoir… ’s ann aig an tigh a bh’ann…

(Spàinn)

’s bha a’ chaora agus an t-uan glaiste anns an tigh againn… shuas a’ staidhre. ’S bha iad ri mialaich ’s a’ mialaich ach cha chluinneadh duine iad… ’S an uair sin bha mise ri dol suas thuca… ach cha robh sgeul air a’ staidhre… ’s cha robh dòigh air faighinn suas thuca… ’s bha an teine ri dol na bu mhotha. (Stad) ’S ruith mi mach an uair sin ’s chuir mi


[TD 127]

fhàradh ris an uinneig àird… ach ’nuair a bha mi dìreadh thòisich an fhàradh ri falbh leam ’s bha mi tuiteam ’s a’ tuiteam… ’s dhùisg mi ’s cha robh sgeul ort-sa ’s bha ’n dorus fosgailte.

MURCHADH: Bha mi thall aig an tobair an uair sin.

(Stad)

CALUM: ’Eil deoch bhùrn ann?

MURCHADH: Tha uisge gu leòr anns a’ phana dhubh.

(Sìoda)

’Eil thu gabhail deoch as déidh do choffee.

CALUM: (Ag òl) Bha mi gu bàsachadh leis a’ phathadh. ’S tha mo bheul mar a tha e… Cha do nigh mi m’ fhiaclan bho chionn suas ri sia seachdainnean… Mur a biodh gu bheil na mirceanan ’gan glanadh bhiodh iad loit gu seo. ’S iongantach mur ’eil an fheadhainn agadsa loit.

MURCHADH: Chan’eil dad ceàrr orra… Cha robh déideadh orm bho bha mi aig an <eng>dentist<gai> ann a Loch nam Madadh.

CALUM: Loch nam Madadh. Cà ’eil sin?

MURCHADH: ’N Uibhist a Tuath.

CALUM: Cha chuala mi an t-ainm sin a riamh.

MURCHADH: Càil ach Steòrnabhagh?

(Stad)

CALUM: Balgaire àite Steòrnabhagh… ’se na <eng>cafes<gai> agus am <eng>Playhouse<gai> an aon rud ceart a th’ ann.

MURCHADH: Bha mise ’s mo mhàthair ann… ’nuair a bha sinn a’ tighinn a Nis.

(Stad)

Chòrd e riumsa… Tha sràidean móra ann… ’s bùithean.

CALUM: ’Se na <eng>Woolies<gai> fhéin is fheàrr a th’ann.

MURCHADH: Bha mi ann a sin… ’s cheannaich mi suitis.

CALUM: Dé tha sin?

MURCHADH: <eng>Sweets.<gai>

CALUM: Oh, siùcairean… ’S fheàrr leamsa <eng>ice-cream.<gai>

MURCHADH: An do dh’ ith thu riamh <eng>Knickerbocker Glory?<gai>

CALUM: Cha do dh’ ith. Dé tha sin?

MURCHADH: Gloinne àrd làn de <eng>ice-cream<gai> agus <eng>fruit<gai>... ’s a chula seòrsa dath… Tha e leth-chrun gu-tà.

CALUM: Nach e bh’ agam an dràsda, ’s cha b’e deoch as a’ phana dhubh. (A’ falbh) <eng>Knicker<gai>... dé bh’ann?


[TD 128]

MURCHADH: <eng>Knickerbocker Glory.<gai>

CALUM: (Pìos thall) <eng>Knickerbocker Glory<gai>...

* * *

(Cidhe Steòrnabhaigh. Faoileagan is càraichean. A stigh)

MAXWELL: (Air a’ fón) <eng>Hello, is the Chief Engineer there?<gai> (Stad) <eng>Good morning Jim… How does it look this morning?<gai> (Stad) <eng>Two days to fix it do you think… Yes, another fishery cruiser will have to relieve us.<gai> (Stad) <eng>Oh, is he back from London?... good... that will be a help to you<gai>...

(Dorus)

(A’ tionndadh) <eng>Yes, here he is now Jim.<gai> (Stad) <eng>Cheerio then Jim.<gai> (A’ fón sios) <eng>Well Tony, glad to see you back with us again.

ENGINEER:<gai> (A’ tighinn) <eng>Hello Mr Maxwell.

MAXWELL: Looks as if we’ll need all the ideas you picked up on that course in London… what with our old engine broken down again...

ENGINEER: I don’t think I can do much with it.

MAXWELL: You must have come aboard last night… I didn’t think you were arriving until today?

ENGINEER: Come back by boat this time… lovely trip.<gai>

(Stad)

MAXWELL: (Pìos thall) <eng>How was your course?

ENGINEER: Fine… A bit short though. Could have done with another two or three weeks… six weeks is too short.

MAXWELL: Yes I suppose it is six weeks.<gai> (A’ smaoineachadh) <eng>Doesn’t seem that long… You left after our much publicised trip to North Rona.

ENGINEER: That’s right… I left the following morning.<gai> (A’ tionndadh) <eng>Much publicised?

MAXWELL:<gai> (Pìos thall) <eng>Yes… got to attend an enquiry about it quite shortly.

ENGINEER:<gai> (Le ionghnadh) <eng>What on earth for?

MAXWELL:<gai> (A’ tighinn) <eng>Two young boys were drowned at Ness the night we left for North Rona… Seems they had been aboard earlier in the evening at Port of Ness, and they haven’t been seen since.

ENGINEER:<gai> (Socair) <eng>I’m sorry about that.


[TD 129]

MAXWELL:<gai> (A’ smaoineachadh) <eng>Not a sign of them… anywhere.

ENGINEER: There were quite a few children aboard that night.

MAXWELL: We’ll be wiser next time.

ENGINEER: Might have gone over the side, do you think?

MAXWELL: But two of them though.

ENGINEER: Yes… I even gave a couple of them a trip ashore in the little rowing boat.

MAXWELL:<gai> (Gun iomnaidh) <eng>At Ness?

ENGINEER:<gai> (Gun iomnaidh) <eng>No… at North Rona.

MAXWELL:<gai> (Cruaidh) <eng>At North Rona?

ENGINEER:<gai> (Gun iomnaidh) <eng>Yes… the day we were there, I was taking a trip by myself, having been asleep, and these two boys were on deck and they came ashore with me… They were going to see the shepherds at the fank, it’s all right.<gai>

(A’ mothachadh do dh’aodann <eng>Maxwell)

MAXWELL: It is not all right Tony… The shepherds never saw them!

ENGINEER:<gai> (Cabhagach) <eng>What do you mean?

MAXWELL: Can you remember their names?

ENGINEER: Oh dear… no. I don’t think so… The natives’ names always seem so alike.

MAXWELL: Was one by any chance called… Murdo MacDonald?

ENGINEER: Yes, now you mention it, I believe it was… and the other one was almost the same. Malcolm MacKay I think… Yes… Yes I’m almost sure it was.

MAXWELL:<gai> (Ris fhéin) <eng>Six weeks they have been there. Not a hope.<gai> (Ris an <eng>engineer) These boys you put ashore on North Rona are still there… or what’s left of them.

ENGINEER: But the shepherds?...

MAXWELL:<gai> (A’ falbh) <eng>The shepherds never saw them<gai>... (A’ dol ’na altan) <eng>Now then… we can’t go to North Rona… so it will have to be the lifeboat.<gai> (A’ tighinn) <eng>You contact the coast-guard… and I’ll get in touch with the Ness people.

ENGINEER: Mr Maxwell, I didn’t mean…

MAXWELL: Of course you didn’t<gai>... (A’ falbh) <eng>Let’s get a move on.<gai>

* * *


[TD 130]

(Aig a’ bhreakwater. Còmhradh dhaoine. Muir math. Fuaim bàta a’ tighinn)

ANNDRA: (A’ tighinn) Seo i tighinn mathà Aonghais, ’s cha b’ fhada thug i… Tha thu cinnteach gu bheil thu ’gam iarraidhs’ còmhla riut?

AONGHAS: Cha bhi <eng>no<gai> ann Anndra… that thu tighinn a Rónaidh còmhla rium.

UILLEAM: (Pìos as) Chan’eil thu ’g iarraidh duine tuilleadh ach sibh fhéin Aonghais?

AONGHAS: (A’ tionndadh) Chan’eil Uilleam, tapadh leat… Ni Anndra agus mi fhìn, còmhla ri <eng>crew<gai> na <eng>lifeboat,<gai> na tha ri dhèanamh.

(An còmhradh an àirde)

MAIRI: (A’ tighinn) Cuin a thilleas sibh, an dùil?

ANNDRA: Cha bhi i seo fada… Tha <eng>speed<gai> aice tha uamhasach.

UILLEAM: (Sanais) Chuala mi gu bheil dà chiste-laighe air bòrd.

<eng>COXSWAIN:<gai> (Pìos as) <eng>Mr Angus MacKay?<gai>

AONGHAS: (A’ falbh) <eng>Yes<gai>... (Pìos as) Thugainn Anndra.

ANNDRA: (Socair) Gum biodh Dia ri cumail taca ris an dithis agaibh.

(Na boireannaich a’ gal)

AONGHAS: (A’ tighinn) Mhàiri… (A’ tionndadh) Anna…

(Socair) Thuirt an <eng>coxswain<gai> gum biodh iad ri cu fios chun an tigh-sholuis cho luath ’s a ruigeas sinn Rónaidh…

(Stad)

ANNDRA: Theirigibh còmhla ri Uilleam a dh’ éisdeachd… Tha <eng>trawler band<gai> air a’ <eng>wireless<gai> aige.

(Stad)

ANNA: Aonghais!... Bheir sibh air ais iad co-dhiù Aonghais?

(Stad)

AONGHAS: Bheir Anna… ma tha iad idir ann bheir sinn air ais iad.

(An còmhradh an àirde. <eng>Motor<gai> na <eng>lifeboat.<gai> Stad)

* * *

(Anns a’ bhothaig. Bheir an dorus brag a’ fosgladh)

CALUM: (A’ tighinn. Ard) Chan’eil a’ chaora anns an fhaing.

MURCHADH: (Socair) Tha mise fiachainn ri cadal.


[TD 131]

CALUM: (Ard) Tha’n fhaing falamh… Chan’eil a’ chaora no’n t-uan air sgeula.

(Sìoda)

MURCHADH: Fhuair iad air falbh an d’ fhuair?... ’N e ’m balla thuit?

CALUM: Tha’n <eng>rylock<gai> ri talamh.

MURCHADH: Cha robh i làidir co-dhiù.

CALUM: Mathà chum i stigh iad airson suas ri ceithir-là deug.

(Stad)

MURCHADH: Bha a’ chaora aonaranach anns an fhang… Bha i gu bàsachadh.

CALUM: Cha robh càil ceàrr oirre… Bha mi ri dol g’ann toirt suas a seo fhéin an diugh… ach am biodh iad blàth anns a’ bhothaig. (Stad) Ach cha tigeadh tusa thoirt <eng>hand<gai>... (Ard) an àite sin thill thu dha’n leabaidh.

(Sìoda)

MURCHADH: Siuthad dean <eng>coffee.<gai>

CALUM: (A’ falbh) Cha dèan na <eng>coffee.<gai>

MURCHADH: Cha robh a’ chaora ag itheadh an fheòir a bha thu a’ toirt dhi… ’s cha mhotha bha an t-uan.

CALUM: (Pìos as. Ard) Cha robh càil ceàrr orra.

MURCHADH: Mathà cha mhór gu seasadh iad air an casan le cho bochd ’s a bha iad air fàs.

CALUM: (A’ tighinn) Bha thusa airson am marbhadh co-dhiù.

MURCHADH: ’S ann airson am marbhadh a ghlac sinn iad… Bu chòir dhuinn a bhith air am marbhadh… ach cha leigeadh tu dhomh.

CALUM: (A’ falbh) Nam biodh tu air am marbhadh bha mise air do phrannadh.

MURCHADH: ’Se bha thus’ ag iarraidh ach piatan… Bha thu cuir seachad a’ chuid mhór dhe’n là shìos aig an fhang sin…

CALUM: (Pìos as) Dé bha ceàrr air a sin?

MURCHADH: Tha ’m fang gu math falamh agad a nis.

CALUM: (A’ tighinn. Anmaineach) Tha thu toilichte gun d’ fhuair iad as!... Nach’eil?

MURCHADH: (Ard) Bha iad gu bàsachadh!

CALUM: Cuiridh mi téile ann gu-tà

MURCHADH: Cha chuir… Cha dean thu sin gu bràth ’nad aonar… ’s cha chuidich mise thu airson an còrr aca a ghlacadh.

CALUM: (Fiadhaich) Tha thusa toilichte gun d’fhuair i as.


[TD 132]

MURCHADH: (Ard) Tha mi toilichte.

CALUM: (Ard) Robh thusa faisg an fhaing an diugh?

MURCHADH: Cha robh.

CALUM: (Ard) Bha thu sin!

MURCHADH: Cha robh.

CALUM: (Ard) Bha thu shìos aig an fhaing mus do dh’ éirich mise… Nach robh?

MURCHADH: Cha robh.

CALUM: (’Ga bhualadh) Bha thu sin!

(Sìoda)

MURCHADH: (Ard) Sguir dheth!

CALUM: (A’ gal) ’S tusa leig as a’ chaora… Leag thu balla na faing ach a faigheadh i mach.

MURCHADH: (Ag éigheachd) Leig as mi… tog dhiom…

CALUM: (A’ gal) Leig thu as a’ chaora…

MURCHADH: (Ard) Tha thu ’gam thachdadh.

CALUM: (A’ gal) Topsy…

(Fuaim <eng>motor<gai> na <eng>lifeboat<gai> a’ tighinn)

MURCHADH: Tha ’n <eng>sleeping bag<gai> ’gam thachdadh.

CALUM: (A’ gal) Leig thu as mo mhàthair… is Topsy.

(Gluasad chabhagach. Sguiridh a’ ghal. Anailean luath)

(Le feagal) Tha steamar air choreigin air a thighinn… chuala mi an t-engine aice…

* * *

(A stigh ann an tigh Uilleam. Réidio ìosal)

UILLEAM:…agus bha Aonghas fhéin ri bruidhinn ris an <eng>engineer<gai> air a’ fón a robh?

MAIRI: Bha, Uilleam… Bha e ri bruidhinn ris… ’s bha e ’g radha gu robh coltas duine snog dha-rìreamh air… gu robh e gus a dhol as a chiall airson mar a thachair.

ANNA: (Pìos thall) Ciamar nach cuala e gu robh iad air chall, co-dhiù?

MAIRI: Dh’ fhalbh e Lunnain a’ mhadainn ud, mus deacha Aonghas a null chun a’ <eng>fishery cruiser<gai>... ’s cha chuala e càil mar sin. An oidhche stad i air an tràigh an déidh dhi tilleadh á Rónaidh bha esan anns an <eng>engine room<gai> ’s cha robh fhios aige gu robh duine air chall. (Stad) Cha do smaoinich a’ sgiobair gum biodh esan air faicinn nam balach co-dhiù.

(Stad)


[TD 133]

ANNA: Ach dé mu dheidhinn na h-<eng>aeroplane?<gai>… chan fhaca i dad.

UILLEAM: (Pìos thall) Tut… ’s maite nach deach e riamh gu Rónaidh ged a chuir e a’ fios ud.

REIDIO (GUTH 1): <eng>Stornoway lifeboat calling Butt of Lewis… Stornoway lifeboat calling Butt of Lewis.<gai>

MAIRI: (Le feagal) Tha rudeigin a seo.

REIDIO (GUTH 1): <eng>Are you receiving me?... Are you receiving me? Over.<gai>

REIDIO (GUTH 2): <eng>Butt of Lewis calling Stornoway lifeboat… Butt of Lewis calling Stornoway lifeboat.<gai> (Stad) <eng>I am receiving you loud and clear… I am receiving you loud and clear. Over.<gai>

REIDIO (GUTH 1): <eng>Stornoway lifeboat calling Butt of Lewis… Stornoway lifeboat calling Butt of Lewis.<gai> (Stad) <eng>We have arrived North Rona… we have arrived North Rona.<gai> (Stad) <eng>Search party has gone ashore… stand-by for further messages. Over and out.<gai>

MAIRI: B’e sin <eng>further messages<gai> na h-éiginn dhuinne.

UILLEAM: Chan’eil fhios fhathast a Mhàiri… chan’eil fhios fhathast…

ANNA: Bidh fios a dh’ aithghearr co-dhiù.

MAIRI: Ach an t-acras Anna… an t-acras… Dé th’ air Rónaidh a chumadh beò dà bhalach airson sia seachdainnean.

(Brisidh oirre)

Cha bhiodh a bhrónag na aon seachdainn fhéin.

(Stad)

ANNA: (Socair) Tha e nas fheàrr gun a bhith smaoineachadh air a sin… gus a faic sinn gu dé a thig.

MAIRI: Tha fios gu dé thig. (Stad. A’ smaoineachadh) Sia seachdainnean a’ raoir bho dh’ fhalbh sibh… Sia seachdainnean an diugh bho chaidh ur fàgail ann…

(Brisidh oirre)

Ma tha sibh beò cionnas nach fhaca na buachaillean sibh co dhiù… cionnas nach fhaca an <eng>aeroplane<gai> sibh ma bha sibh ann… Càit air an t-saoghal a robh sibh ’s nach fhaca iad sibh?...

UILLEAM: ’S iomadh cùil a th’ air an eilean ud a dh’ fhalaicheadh iad.


[TD 134]

MAIRI: Gu-tà, cionnas a leig iad air falbh na buachaillean gun éigheachd riutha?... Cionnas nach fhaca iad a’ <eng>fishery cruiser<gai> ri falbh?...

ANNA: Tha e neònach dha-rìreamh... Ma bha iad idir beò shaoileadh tu gu robh iad air nochdadh ri na fir air Rònaidh.

* * *

(Fianuis. A muir is na ròin. Steàrnagan)

AONGHAS: (Pìos as. Ard) Anndra!... Trobhad. (Stad) Anndra... seall air broinn na faing sin... (Socair) Dé do bheachd?

ANNDRA: ’Se feur a chaidh a spìonadh a tha sin gun teagamh.

(Stad)

AONGHAS: ’S ann ri cadal ann a seo a bha iad ’s iongantach.

ANNDRA: Ach tha caoraich air a bhith a measg an fheòir sin Aonghais.

AONGHAS: Dheidheadh sin ann bho sguir iadsan a chadal ann tha mi creids.’

<eng>COXSWAIN:<gai> (Pìos as) <eng>Found anything?<gai>

AONGHAS: (A’ tionndadh) <eng>They seem to have been using the fank to sleep in... some time ago<gai>...

ANNDRA: (A’ tionndadh. Ard) <eng>We had better start climbing the brae... the village is on the other side<gai>...

(Tha iad a’ coiseachd)

(Socair) Nis Aonghais... fuiridh sinne còmhladh ’nuair a ruigeas sinn mullach a’ leothaid... Thuirt mi ris a’ choxwain esan a dhol air adhart... agus a thighinn air ais a dh’innse dhuinn ma tha càil ann.

AONGHAS: Tha mi creids’ gur e sin is fheàrr Anndra...

(Tha iad a’ dìreadh)

Abair gu bheil leathad chas a seo romhainn...

ANNDRA: Seo Leathad Mhór Fianuis tha mi creids’.

AONGHAS: ’S coma dhuinne dé an t-ainm a th’ oirre.

* * *

(Ann an tigh Uilleam)

ALASDAIR: Chaidh sinn gu léir air tìr bho’n <eng>fishery cruiser<gai> tràth anns a’ mhadainn... chruinnich mi fhìn na caoraich anns a’ cheann a deas gu léir, mi fhìn is Tarmod... b’ e siud a’


[TD 135]

cheud thurus aigesan ann a Rónaidh. (Stad) Bha aon rud a chuir ionghnadh òirnn anns a’ bhaile... (A’ smaoineachadh)

MAIRI: Dé bha sin Alasdair?

ALASDAIR: Tha bothag bheag ann a sud, le mullach fiodha oirre... agus dorus innte...

ANNA: ’S dòcha gum biodh fasgadh aig na gillean innte?

ALASDAIR: (A’ smaoineachadh) Chan e sin a mhàin... ach bha trì bucais mhóra fhiodha ann am broinn na bothaig... agus <eng>address<gai> fear <eng>Dr White<gai> orra... á <eng>University<gai> air choreigin ann a’ Sasuinn... Essex, cha chreid mi... Bidh fios aig Tarmod. (Stad) Agus rinn sinn seòrsa de dh’ fhosgladh air fear de na bucais, bha iad mu mheud bucais-téa... agus ’s e aodach sìoda air choreigin a bha ’na bhroinn... (Stad) Cha do dh’ fhuirich sinn fada bhon cha robh fhios againn nach robh an duine fhéin timcheall an àiteigin...

MAIRI: Faca sibh duine idir fad a’ là?

ALASDAIR: Chan fhaca sinn duine geal fad a’ là Mhàiri... Nam biodh duine air Rónaidh bhithinns’ air fhaicinn, bho’n ruith mi air a chula òirleach dheth anns a’ mhadainn... bho’n Tóbha agus Buaile na Sgrath anns a’ cheann a deas, gu ceann a muigh Fianuis.
(A’ réidio a’ bragail)

UILLEAM: (A’ tionndadh) Ist!

(Stad)

O chan’eil càil... Bha dùil agam gu robh <eng>message<gai> ri tighinn.

ALASDAIR: ...ach ’se seo a’ rud... ma chuir an t-engineer sin na balaich air tìr shìos aig Sceapull, mar a tha e ag radha, chan fhaiceadh sinne sin bho’n fhaing idir... ’S dh’ fhaodadh iad a bhith anns a’ bhaile fad na h-ùine as déidh sin... Bho’n cha deacha sinne an taobh a bha e bho mhadainn... (Stad) Ach carson bho rian nach tàinig iad sìos chun na faing fad an fheasgair sin a rithist... Sin a rud nach dean mise <eng>head<gai> na <eng>tail<gai> dheth.

* * *

(Rònaidh. Faisg air a’ bhaile. Anailean luath)

ANNDRA: Fuiridh sinne ann a seo Aonghais.

AONGHAS: (Ris fhéin) ’Ne seo am baile?

ANNDRA: (A’ tionndadh) Tha esan aig na tighean shìos a nis.


[TD 136]

<eng>COXSWAIN:<gai> (Pìos as. Ard) <eng>This door is locked.<gai>

ANNDRA: (’Ga chumail air ais) Fuirich Aonghais... (Socair) Ni e fhéin a’ chùis.

(Stad) (A’ tionndadh. Ard)

<eng>Break it in!<gai>

* * *

(Am broinn na bothaig. Anail nam balach. Fosglaidh an dorus le brag)

MURCHADH: (Pìos as. Feagal a’ bheatha) <eng>Sorry Dr White... We were very hungry... we had to eat your food...<gai>

* * *

(A muigh)

<eng>COXSWAIN:<gai> (Pìos as. Eighe) <eng>They’re alive... They are both alive!<gai>

* * *

(Ann an tigh Uilleam)

ALASDAIR: (Socair)... ach ’se eilean cathrannach a th’ ann... agus ged a chailleadh daoine ann roimh seo... chan’eil càil a dh’ fhios nach’eil iadsan tèaruinte gu leòr ann.

(A’ réidio a’ bragail)

UILLEAM: (A’ tionndadh) Ist Alasdair.

REIDIO (GUTH 1): <eng>Stornoway lifeboat calling Butt of Lewis... Stornoway lifeboat calling Butt of Lewis.<gai> (Stad) <eng>Are you receiving me?... Are you receibing me? Over.<gai>

REIDIO (GUTH 2): <eng>Hello Stornoway lifeboat... Hello Stornoway lifeboat.<gai>.(Stad) <eng>Butt of Lewis... receiving you loud and clear... Butt of Lewis... receiving you loud and clear. Over.<gai>

REIDIO (GUTH 1): <eng>Stornoway lifeboat calling Butt of Lewis... the two boys have been found alive and well.<gai>

(Briosgaidh na boireannaich)

<eng>The two boys have been found alive and well. Over and out.<gai>

MAIRI: (A’ gal) <eng>Alive and well.<gai> (Stad) Nach mìorbhaileach a rud tha sin...

ANNA: (A’ gal. Sanais) Tha e doirbh dhuinne a chreidsinn.

UILLEAM: (Cruaidh) ’S math a thuirt té Chàrlabhaigh gu robh iad beò.


[TD 137]

MAIRI: Nach duirt gu-tà?... ’s cha do chreid aon duine againn i... ’s air eilean cuideachd... le gréim air làmhan càch a chéile.

(Gal)

ANNA: (Socair) Nach robh e mìorbhaileach.

MAIRI: Innis gu bheil sinne beò... (Stad) Tà feumaidh mise leth-phunnd téa is gnothaichean a chuir thuice.

ALASDAIR: (Socair) Bha e sónraichte mìorbhaileach... Nach i bha cinnteach aiste fhéin mas tàinig i á Càrlabhagh a dh’ innse sin do dhaoine a bha ri caoidh an cuid.

MAIRI: Tà bha cumhachd ri bruidhinn rithe ged nach tug sinne feart dhi... Cumhachd nach tuig sinne...

ALASDAIR: Tha mi fhìn duilich nach do choinnich mi rithe.

MAIRI: Na balaich beò... As déidh na tha sud a dh’ ùine. (A’ briseadh oirre) Anna... tha iad beò...

ANNA: (A’ tighinn thuice fhéin) Feumaidh mise <eng>telegram<gai> a chur dhachaidh.

ALASDAIR: (Socair) Ni mise sin dhuibh ’s càil sam bith eile tha ri dhèanamh... Deanadh sibhse deiseil airson a dhol ’nan coinneamh chun a’ bhreakwater...

(Stad)

’S ni sinne barrachd gàirdeachas rithe ’ga cumhad ri tighinn leotha ’na rinneadh ri gion a riamh a thàinig a steach Tràigh Cheallagbhal.

* * *

(Anns a’ bhothaig. An dorus fosgailte. A’ muir ’s na ròin a muigh)

AONGHAS: (A’ tionndadh) Feumaidh sinn sgrìobhadh chun an duine sin a dh’ innse mar a thachair.

ANNDRA: Bidh an duine làn aoibhneis ’nuair a chluinneas e gur e na <eng>stores<gai> aige a chum na giullain seo beò.

AONGHAS: (A’ leughadh) <eng>University of Essex.<gai>

ANNDRA: (A’ tarruing asda) ’N aire mus tuit sibh ’nur cadal a rithist ’s gun téid ’ur fàgail air son greiseag eile.

(Ni na balaich gàire lag)

AONGHAS: ’Eil a nis a chula càil anns a’ bhucas?

MURCHADH: (A’ tighinn) Sud <eng>lighter<gai> na <eng>stove<gai>... ’S fheàrr dhuinn a’ bhattery a thoirt aiste or ’s dòcha gu faigh dampachd thuice bho’n a dh’fhosgail sinn na bocsaichean.

(Fuaim na <eng>torch<gai>)


[TD 138]

AONGHAIS: (A’ tionndadh) Càit a robh an deimhis sin a th’ agad a Chaluim Bhig?... ’S fheàrr dhut a cuir dha’n bhucas.

CALUM: (Socair) Cha b’ann anns na bucais a bha i... ’s ann a fhuair sinn i shìos aig an fhaing a’ cheud là...

AONGHAS: (Tacail) Thoir thusa leat i mathà bhalaich... ’s faic có leis a tha i.

ANNDRA: (Pìos thall) ’Se na <eng>sleeping bags<gai> seo a chum beò sibh... Mur a biodh iad bhiodh sibh air ur ragadh.

MURCHADH: Bha dhà aig gach duine againn... am broinn a chéile.

AONGHAS: Bha dùil againn, an toiseach, gur ann anns an fhaing a bha sibh ri cadal... chunnaic sinn tòrr feòir air a thilgeadh a steach innte...

MURCHADH: ’Sann a bha ’m feur airson caora agus uan a bha glaiste anns an fhang a bhiathadh... Cha robh iad gu math... Ach chaidh mise sìos, agus leig mi mach as an fhang iad, tràth anns a’ mhadainn an diugh.

AONGHAS: Mhothaich mi gu robh caoraich air a bhith stigh innte.

(Stad)

MURCHADH: Bha caora uair a’ coiseachd mu’n bhothag ’s bha dùil againne gur e duine bh’ann... Nach robh a Chaluim?

CALUM: (Pìos thall) Bha.

ANNDRA: Dé rinn sibh?

MURCHADH: Chaidh mise mach ’s chuir mi air falbh i.

AONGHAS: ’S am biodh sibh ri cumhad soidhichean idir? Bha dùil agam gum biodh bàtaichean iasgaich ri tighinn ri fasgadh Rónaidh ann an droch thìde?

CALUM: (Socair) Bha iad fad as.

MURCHADH: Bho chionn seachdainn no mar sin, chaidh té mhór gheal seachad gu math faisg... ach bha sinne shìos aig Sgéildige, faisg air an fhang, ’s chan fhaca sinn i gus a robh i air a dhol seachad astar math.

AONGHAS: Agus mo dhìochuimhn’! Dé mu dheidhinn na h-aeroplane?

ANNDRA: Chan do chuimhnich mi air a sin chun a seo.

(Stad)

MURCHADH: Chan fhaca sinn <eng>aeroplane<gai> idir.

CALUM: (Socair) Chaidh sinn air falach anns a’ chòrnair sin.

AONGHAS: Air falach... Carson a chaidh sibh air falach?


[TD 139]

CALUM: (A’ briseadh air) Bha feagal oirnn.

AONGHAS: (A’ dol thuige) Ist a bhalaich... tha thu sàbhailt gu leòr a nis.

MURCHADH: Cha robh fhios againn nach e <eng>spies<gai> a bh’ann.

ANNDRA: Mathà cha robh... Bha sibh ceart gu leòr... ’S beag tha dh’fhios có dh’ fhaodadh a bhith ann.

AONGHAS: Chuir an <eng>aeroplane<gai> fios air ais nach robh duine beò air an eilean... ’se sin bu choireach nach do chuir sinn bàta seo bho chionn fhada... (Stad) ’S mura biodh gun thill an t-engineer, cha bhiodh fios fhathast càit a robh sibh.

ANNDRA: (Ris fhéin) Taing do shealbh gun thill am balach sin.

(Stad)

AONGHAS: Bha mi bruidhinn ris air a’ fón anns a’ mhadainn an diugh... cha robh fhios aige càite na chuir sibh seachad an oidhche air a’ <eng>fishery cruiser<gai>... cha robh fios aige air càil. Chan’eil fhios a’m dé seòrsa duine th’ann... Cha chanadh e càil ach <eng>I’m sorry Mr MacKay.<gai>

MURCHADH: ’Se thug sinne air tìr.

CALUM: Tà bha dùil aige gu robh sinn ri dol còmhla ri na buachaillean anns a’ spot.

(Stad)

ANNDRA: Thugainn mathà... (A’ tionndadh) Cha chreid mi nach fhaod sibh cùl a chur ris a’ bhothaig. Dhùin mi bucas a’ bhodaich eile... ged nach’eil an t-uamhas air fhàgail.

(Le gàire)

(Théid iad a mach)

AONGHAS: (A’ tighinn) Tà sgrìobhaidh sinn thuige.

ANNDRA: (A’ tionndadh) ’N dùil an dùin sinn an dorus?

AONGHAS: ’S iongantach mur a fheàrr dhuinn.

(Fuaim an doruis)

ANNDRA: Bhris an t-amadan <eng>coxswain<gai> ud an clàimhean ’nuair a bhris e steach an dorus le bhròig mhóir <eng>size ten.<gai>

MURCHADH: Abair thusa gun do chuir e feagal oirnne.

CALUM: Bha dùil againne gur e <eng>Dr White<gai> a bh’ann.

(Stad)

AONGHAS: ’S fheàrr dhuinn a dhol sìos. (A’ tionndadh) Bidh e ri feitheimh leis a’ <eng>lifeboat<gai> ann an Geodha Stoth.

CALUM: (A’ tionndadh) Seo an <eng>calendar<gai> a rinn mi.

AONGHAS: (A’ tighinn) Well, nach’ eil sin innleachdail.

(Stad)


[TD 140]

[Dealbh]


[TD 141]

CALUM: Stròc mhór air son Là na Sàbaid.

AONGHAS: Tha mi faicinn sin.

MURCHADH: Seall, ’se Di-ardaoin a th’ann.

AONGHAS: Well... ’se Di-màirt a th’aig an tigh, ach chan’eil sin gu deifir... Tha sibh air a bhith seo sia seachdainnean an diugh... A réir do chalendar-s’ ’se beagan is cóig... (Stad) Ach tha e math dha-rìreamh an déidh sin. (A’ tionndadh) Nach’eil Anndra?

ANNDRA: Uamhasach math... Dé ged a bhiodh e là na dhà ceàrr.

(Stad)

MURCHADH: (Pìos as) Agus seo am bòrd dhraughts a rinn mise.

ANNDRA: (A’ tighinn) Abair balaich chlever.

MURCHADH: Sligean air son <eng>draughts.<gai>

AONGHAS: ’M biodh sibh ri cluich?

MURCADH: Cha bhiodh móran... rinn mise chùis.

AONGHAS: Glé mhath a bhalaich... Glé mhath...

ANNDRA: Well, tha sin math.

AONGHAS: (A’ tionndadh) Thugainnibh mathà.

(Coisichidh iad)

MURCHADH: (A’ tighinn) ’S thog sinn càrnan shìos ann a Fianuis... (A’ togail a ghuth) Sin e... Chi thu as a seo e... Mi fhéin is Calum Beag...

ANNDRA: Bidh sin mar chuimhneachan oirbh... (Stad) Cha bhi duine a thig a Rónaidh tuilleadh nach can... Chunnaic mi’n Teampull... ’s chunnaic mi ’n Tóbha... ’s chunnaic mi càrnan nam balach a muigh ann a’ Fianuis.

(An àirde a’ muir, na steàrnagan ’s na ròin)

* * *

(Aig a’ bhreakwater. Beul na h-oidhch’. Tòrr dhaoine)

LEOBAG: (A’ tighinn ’na ruith. Ard) Tha i tighinn!... Tha <eng>lifeboat<gai> ri tighinn... Bha mi shuas a’ mullach Bheirgh ’s chunna mi i... (A’ tionndadh) Chan fhada gus a nochd i mu’n Bhogha.

(An àirde an còmhradh)

UILLEAM: Seo i mathà a Leóbaig... agus abair thusa <eng>speed.<gai>

(Fuaim na <eng>lifeboat<gai> a’ tighinn)


[TD 142]

MAIRI: (Socair) Saoilidh mi nach gearain mi gu bràth tuilleadh mu chàil air thalamh.

ANNA: (Socair) Chan urrainn dhuinn a bhith taingeil gu leòr.

MAIRI: Gus bith có ris a bhios iad coltach Anna, ’s math iad a bhith beò co-dhiù.

ANNA: Obh Obh nach math... Bha mi cur romham tilleadh a dh’Uibhist aig deireadh na seachdanach seo leam fhéin... Nise bidh Murchadh a’ tilleadh còmhla rium...

ALASDAIR: Thig is ris a’ bhreakwater seach gu bheil an tràigh ann.

(Stad)

LEOBAG: (Pìos as. Ard) Sin iad!... Sin na balaich còmhla ri Aonghas is Anndra.

MAIRI: (A’ togail a guth ’s a’ smèideadh) Mo ghràdh orra ’s iad.

(An àirde an còmhradh)

ANNA: (A’ smèideadh) Tha iad a’ gàireachdaich!

MAIRI: (Ruithe fhéin) Mo chreach, nach tu a dh’ fhàs tana a Chaluim Bhig mo chrich.

(Stad)

(Anns an <eng>lifeboat,<gai> ris a’ bhreakwater)

ANNDRA: Thusa ’n toiseach a Mhurchaidh... (Mas fhìor) ’Eil cuimhne agad an oidhche thug mise mach anns an eathar ann a seo sibh?

MURCHADH: (Socair) Tha.

ANNDRA: (Le gàire) A’ bhleigeart air do chasan tha thu ann.

(A cheumanan air a’ staidhre Théid na daoine ’nan tàmh)

ANNA: (A’ tighinn) Mhurchaidh!

(Còmhradh)

LEOBAG: (Socair) Seo Calum Beag ri dìreadh.

(A cheumanan air a’ staidhre. Stadaidh an còmhradh a rithist)

MAIRI: (A’ tighinn) A ghràidh mo chridhe.

CALUM: (Sanais. Critheanach) Dh’ fhàg cuideigin deimhis as an déidh... Thug mise air ais i...
